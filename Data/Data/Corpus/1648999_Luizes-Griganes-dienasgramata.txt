- intelligentiem. Un nu sākās pavisam jauns periods. Pavirši skatoties - liekas, nav nekā jauna te. Ir tikai atkārtošanās ( Arī vēsture atkārtojas, kā saka gudrie). Tomēr šoreiz nav tā. Lai ari materiāli esmu it kā atgriezies uz kāda bijuša pakāpiena, mana pārējā dzīve (senāk man tādas nebij, nu viņa ir) ir tagad iegājusi pavisam jaunā stādijā. Strādāju gan kā senāk, lai gūtu eksistenci. Tikai šis stāvoklis nav (un arī nebūs) smags. Nav apziņas, ka esmu spiests strādāt. Tagad apzinīgi strādāju, lai kopā ar saviem mīļajiem varētu dzīvot dzīvi, kaut arī tikai pašā vismazākajā, minimālajā formā. Nu tas ir gaišums, kas rāda, ka arī šī dzīve tomēr ir solis uz priekšu - varbūt tikai mazs.
15.XI.34.
Šodien pārnācu jau vēlāk. Tāpēc, ka esmu atkal citā darbā, - patiesībā tikai citā darba vietā un mazliet citādu darbu strādāju. Truļus un Uzvaras parka (viņš, laikam, parks reiz būs) dubļus, sieviešu smieklus, dziesmas un čalu un kāda dusmīga desmitnieka piezīmes ("kurli", "bailīgi kā aitas") esmu apmainījis pret Bolderājas kāpām. Taisām šoseju - smiltīs. Tomēr tā daudz reālāka doma par to, kas risinājies cilvēku galvās, kas dubļainu un purva augiem pārklātu postašu gribējuši izveidot par - parku! Neesam vairs liels bars un vairākas grupas, bet neliela ap 12-15 intelligento bezdarbnieku grupa. Visi nopietni. Daudziem jau liela gadu nasta uz muguras, bet sirdī liekas - tomēr daudz siltuma, daudz intereses par visu.
28.XI.34.
Šodien atkal pierādījums man no mana mazā dēla, ka nedrīkst citu ļaužu priekšā atkāpties no sava - Esmu vēl ļoti gļēva. Negribas citu priekšā aizstāvēties, nepadoties - Kamdēļ tā? Es negribu asumu, es jūtu savu neatkarības trūkumu. Esmu atkarīga - tas cilvēku padara gļēvu.
Un tomēr es gribu pārvarēt to! Es negribu padoties tam, ko atzīstu par nepareizu!
Man ir vēl griba. Kļūdas mani māca.
- Mans bērns ir mans audzinātājs un manu spēku un gribas pārbaudītājs. Mums abiem mātei un bērnam, vienam caur otru jāaug uz augšu.
Rainis saka, ka dzīves vidū cilvēks kļūst tik pats un var būt varonis. Tikai dzīvesvidu mostas cilvēka apziņa par sevi. Viņš var būt kungs par sevi. Dzīves vidū cilvēks tikai top par īstu cilvēku, jo viņš var valdīt savas dziņas.
28.XI.
Viena no laimīgākām dienām būs tā, kad viens no mums dabūs vietu. Kad saņemsim pirmā mēneša algu - Kad noīrēsim sev dzīvoklīti.
Vai tas reiz nebūs? Vai šī laime mums nebūs lemta?
Līst. Tumšs. Draugs, Tu tik tālu no mums.
Dažreiz man liekas mēs vairs nekad neredzēsimies -
Kā sapnis viss pagājušais izliekas - Vai bij man draugs? Vai bij mīla? Vai bij laulības dzīve?
Man ir Gunītis. Es priecājos par jauko bērnu. Viņš aizņem visu manu dienu. Viņš "piespiež" mani domāt tikai par sevi.
Un Tu draugs? Tu arī esi vienmēr klāt, vakaros un naktīs, kad mazais guļ, domāju par
2.jūnija, 1934.g.
Draugs vēl apcietinājumā. Meklēju šodien galviniekus. Inspektors solījās, Zatlers deva cerības. Izšķirsies tas pirmdienas rītā. Atkal viena gaŗa un nemiera pilna diena.
Katra diena tagad ir smaga, smaga. Kad būsi brīvs, draugs? Kas būs tālāk? 
Saņēmu Tavu vēstuli. Tā ir mīlas pilna. Pārlasot viņu mani pārņēma laimības sajūta, mēs mīlam viens otru, būsi paši labi un laimīgi.
Draugs mīļais esmu pie Tevis vienmēr - Garīgais uzveic visu.
15.jūnijā.
Draugs ir aizvests uz nometni Liepājā. Tas nozīmē ka būsim šķirti varbūt pusgadu. Seši mēneši tik bezgala gaŗš laiks tagad liekas. Šinī laikā notiks daudz pārmaiņu - Man jāatrod jauna nodarbošanās, man jaaudzina mazo Gunti. Tas paliek mīļāks un jaukāks katru dienu. Tikai dažreiz baiga nojauta zogas klāt un ienes manī smeldzošas sāpes. Vai varēšu audzināt mazo? Vai varēšu būt klāt mazajam viņa dzīves rītā? Vai nebūs visa diena aizņemta darba? Vai nebūs jānodod manu mīļo. mazo citās rokās? varbūt nebūs tās rokas gluži svešas, bet tās tomēr nebūs manas - Mans mazais dēls, kā gribētos būt pie Tevis, kā gribētos Tev būt māte - audzinātāja, bet nevis tikai māte - pelnītāja. Līdzšim tas bij iespējams apvienot, bet vai tagad tas būs? Sirds sāp, nojauta nospiež - Es brīžiem jūtu fizisku nogurumu nu uz saviem pleciem.
reiz bija. Tas arī dabiski, to vienmēr novēroju. Ķildas atkārtojas. Ja bij sīkas dabas, tad tādas atkal atgadas pa reizei. Ja nopietnas, dziļi aizkārošas, tad arī tādas pašas atgriežas -
Un es dzīvoju gatavībā atkal saņemt ērkšķus. - Ja Pēteri līdz 1.nov. neatbrīvos, tad viņu noteikti atbrīvos uz Valsts svētkiem. Tādā gadījumā cilvēks ir lietiņa svētku noskaņas iegūšanai, lietiņa augstsirdības parādīšanai
Cik tas vēl apkaunojoši!
Ja atbrīvos kara stāvoklim beidzoties (15. vai 16.nov.) tad jau labāki.
Amnestija svētkos būtu smieklīga un apkaunojoša.
27.XI.
Domāju daudz par taupības un mērenības tikumiem. Neviena no šiem tikumiem nebij manī. Tāpēc tagad vairāk ciešu nekā vajadzētu. Tagad saņemu sodu par tikumu neievērošanu. Šim sodam mani dziļi jāpamāca. Es labošos.
Sestdienas vakars.
Viena vēlēšanās stipra manī. Stipra, bet nepiepildama. Es gribu "mājās"! Es nejūtos te labi. Atkal stipri jūtu: ne ciemiņš, ne savs.
Tik skumji un sāpīgi! Gribas paņemt bērniņu un doties uz "mājām". Kur tās ir? Liekas vajag tām būt - Kaut kur. Un negribas itkā ticēt balsij, kas saka, ka pagaidām "māju" nav. Cik vientuļi jūtos starp tik daudziem -
Atkal kaut kas iegūlās starp mums?
Es neesmu mainījusies - Centos būt vienkārša, "sava", bet tomēr atkal šī ledainā vēsma.
Mans mīļais bērns, es gribu Tev labu, es zinu, kas labs, bet man negrib ļaut to darīt, gandrīz.
Pret mani nostājas tā, itkā es visu nepareizi un ļauni daru -
Ak, draugs, ka mani nomāc še vientulība!
Nē, tā nav vientulība, tas kaut kas cits! Smags! Vientulību es meklēju, tā dara stiprāku, bet starp cilvēkiem būt vientuļam - inkvizicija -
Tagad gaidu To pārnākot mājās. Maza cerība, ka var pie mums ierasties šovakar vai pirmdienas vakarā. Tomēr ir domas, ka nebūs starp šī mēneša atbrīvotiem, jo no Valmieras apcietinātiem trešdienā mājās aizbrauca divi, no Smiltenes atbrīvots skolotājs T., kas gulēja vienu nakti pie mums. Tas teica, ka vēl atbrīvošot 49 pers. Kamdēļ draugs nav atbrīvots reizē ar viņu?
Ja viņu paturēs tad tā būs zīmē ka viņu vērtē augstāk par izlaistiem. Tādā gadījumā mēs redzēsimies tikai ap 18.nov.
16.oktobrī, 1934.g.
Dzīvoju ar Gunariņu pie tēva brāļa uz laukiem. Rīgā biju slima. Atšķīru mazo no krūts. Daudz izdevuma un darbu man ar mazo nav iespējams meklēt -
Nu varu būt vienmēr pie mīļā zēna. Var savām rokām kopt to. Es nu jūtu sevī, ka to ļoti jau sen vēlējos. Man netīk ka Gunīti auklē un grib iegūt tā simpatijas un mīlestību Pētera māte. Viņa dara to pat aizvainojoši.
Vienmēr itkā tas būtu viņas bērns. Man dzirdot tā viņu uzrunā, un ar sevišķu uzsvaru. Pārmet man nežēlību, cietsirdību - protams ne jau atklātos vārdos. Daudz reiz viņas piezīmes dūrās ka ērkšķi sirdī - Es esmu sveša, sveša. Arī tā, kas viņas dzīvē ienesa kaut ko negaidītu; diezgan neērtu -
Mana lielākā vēlēšanās manu zēnu pašai audzināt. Jūtu savus trūkumus, bet caur šo topošo bērnu pati gribu augt.
Man gribas klusas dzīves trijatā. Man gribas lai mūsu zēns jūt tēva un mātes mīlestību un attīstas, plaukst mūsu ģimenes saulē. Bet vai mums tāda saule būs? Cik izjaukta kadreiz liekas man mūsu dzīve! Un nākotnes perspektīvas dažreiz ir stipri tumšas.
Es nejūtos vesela. Man bail slimības. Es gribu vēl dzīvot.
Gaidu draugu. Mana dzīve nav pilnīga bez viņa. Itkā viena spārna trūktu -
Mans visumīļākais, domāju par Tevi visu laiku.
Domāju par to, ko šodien apciemojot teici. Tu jūtoties pilns jauna spara uz darbu. Tu būšot daudz labāks. Tu dzīvošot labāki. Tu domājot par mani - Tu beidzamo laiku esot sevi mazliet kā "pilsoni", "nepilsoni" izjutis.
(Zinu, biju pie tā ar savu smagumu, nevarību, nekustību vainīga. Kā būs tagad? Es būšu saistīta pie mūsu zēna. Vai tas mani nepadarīs tāpat par smagu un nederīgu sabiedriskās dzīves apgrozībā? Ak, kā es gribu visu uzvarēt, pārvarēt, kas cilvēku dara nekustīgu gan fiziski, gan garīgi. Vai spēšu?
Man jāvar!)
Kaut kas sirdī bailīgi iedrebējās - - -
Vai bailes zaudēt draugu? Bailes palikt viņam par nastu? Visādā ziņā -
Bailes, ka nevarēšu viņam būt tāda, kādu viņš vēlējās mani mūsu mīlas ziedonī redzēt.
Mocījos ilgi ar šīm domām -
Bet tad, pēc šīm mocošām jūtām, iznira jauna atziņa, kuŗa mirdz nu kā dārgakmens. Mēs esam vajadzīgi viens otram, mēs dodam ritmu viens otram, mēs audzinam viens otru.
Ja mēs mīlam viens otru, tad mums jātop arī pilnvērtīgākiem, lai spētu vairāk celt viens otru, spēcināt viens otru - Spēcināt, jo mēs esam cīņas biedri (dzīve ir tikai tur, kur cīņa)
22.V.34.
Kā dienas velkas man brīvībā! Kādas tad tās tagad Tev?!
Mans draugs, esmu ar Tevi vienmēr. Kaut arī Tu būtu pie manis domās, kaut Tu būtu mierīgs un pacietīgs, kaut Tu būtu stiprs šinīs gaŗās un mums netaisnās dienās. Tu esi gribējis tikai labu, pēc savas dziļākās sirdsapziņas, bet Tevi par to soda, Tevi piespiež klusēt un ciest. Tev atņem sauli un brīvību, Tev atņem darbu, ko Tu esi mīlējis -
Uz laiku tas, draugs, uz laiku -
Pēc varēsi vēl karstāki mīlēt, kas cilvēkam jāmīl. Es gaidu Tevi katru stundu - Es gaidu Tevi.
25.V.34.
Dabūju satikšanos ar draugu. Kāda laime! Pasaule uzreiz gaišaka tapa. Es jau gandrīz līksmoju par sauli. Esmu stiprāka tapusi . Mīļo draudziņ, cik tad būs priecīgi, kad Tu būsi mājās.
Šodien dodu sev solījumu nekad neizteikt visu, kas uz sirds; nekad neatkārtot ko no citiem esmu dzirdējusi -
Šodien es pati sevis kaunos, kaunos savas pļāpības, kaunos ka stāstu tiem cilvēkiem, kas savukārt var stāstīt tālāk -
Es dodu sev solījumu, man būs jātur tas. Šodien dziļi izjutu, cik nepareizi rīkojos, es derdzos sev pati - man jālabojas. Tie nepaliks vārdi!
14.martā, 1934.g.
Labi būtu ja es sīki atzīmētu savas dienas gaitu kādreiz. Tik daudz dažādu pārdzīvojumu, notikumu arī šaurā mājas dzīvē. Bet kamdēļ es to nedaru?
Esmu laikam tomēr par kūtru, par slinku. Vai varbūt par gļēvu izteikt savu patiesību, par gļēvu dzīvot ar paceltu galvu, ar patiesiem vārdiem uz lūpām, par gļēvu, lai sevi īstu rādītu. Īstu! Un tas taču bij un ir mans dzīves mērķis.
Šodien mana dzimšanas diena bijusi. No šīs dienas atkal ar jaunu apņemšanos soļošu uz priekšu. Atkal ar jauniem spēkiem! Kur tie rodas?!
Pagājušā gadā 14.martā biju apņēmusies sevi visu ielikt sabiedriskā darbā, visu sevi nodot strādniecības lietai. Sāku, darīju. Bet, bet tas tomēr nebija viss. Dzīves vilnis atsvieda mani atkal pie sevis atpakaļ, pie individuelākām prasībām un uzdevumiem. Un tagad?! Pēc gada man atkal un atkal jāatzīst ka ekstrēmā nav glābiņa.
Iepazinos ar sabiedrību, organizaciju tuvāk un redzēju - izliet sevi var ātri, bet bieži ir, ka jaunu spēku, jaunu enerģiju, jaunu jūsmu nevar dot organizacija. Iekšējo spēku, jūsmu jāsmeļ vairāk vienatnē vai divatnē. Vispirms jānostiprinas individueli, tad var iet kollektīvā -
Un jaunajā dzīves posmā jācenšas saskaņot "māja" un "pasaule". Es darīšu visu, lai radītu šo saskaņu, jo redzu šinī saskaņā, šinī saprātīgā gaitu sadalījumā jēgu. Tikai spēku!
Un Tu, mans mīļotais draugs! Arī priekš Tevis izskan man vienmēr šī lūgšana - spēku! Tu esi gandrīz nenošķirams no manis - visās apņemšanās un ilgās es ietveru arī Tevi. Mums abiem jābūt stiprākiem, labākiem. Vienam caur otru jāpalīdz augt.
23.XI.
Mans draugs, šodien tik ļoti ilgojos pie Tevis. Tik ļoti gribu saņemt mīļi Tavu galvu savās rokās un Tevi noskūpstīt Tevi mīļi, mīļi -
Mēs nešķirsimies tad vairs -
Cik smagi dzīvot vienam!
Bērns!?
Man vajag esoša drauga vēl -
Stundas velkas gausi Tevi gaidot.
Kāds būsi nu? Kāda būs enerģija jaunās dzīves veidošanā? Vai būs stiprs mani celt līdz? Esmu sagurusi no visa, kas bijis - Man vajag stipras un glāstošas rokas, lai atkal varētu nomierināties - Svešie ļaudis to nesniedz -
Gan māte to darīja un darīs, bet vajag vēl stiprākas dvēseles.
Draugs vai Tu būsi tas?
Es gribu pie Tevis pieglausties -
24.XI.
Šodien ir ļoti nepatīkams pārdzīvojums. Jūtos no tā arī fiziski sagurusi
Projam no šejienes! Prom ātrāki! Es neesmu šeit ne ciemiņš, ne savs, bet tikai liekēdis, bezdarbnieks - Man šodien rupjā veidā pārmeta manu piederību pie partijas, rupji aizskar visu partiju, aizskar arī pašu ideju. Pārmet arī draugam -
Man pārmet visu - Kliedz. Kas es tagad esot? Ko sasniegusi? Tagadējie jaunie nekur nederot, sliņķi, nelieši esot. Visu gribot gatavu un t.t.
Es aizstāvējis. Iekarsu. Tas viņus vēl vairāk kaitina. Es neko nenožēloju. Savu darbu esmu godīgi strādājusi. Tikai žēl ka par maz vēl esmu no devusies skolas un sabiedriskam darbam.
Ak, kaut ātrāki draugs atbrīvotos! Mums jābrauc visiem projam. Kur? Ak, es gribētu labāki ar plānu maizes riecienu iztikt, tikai neēst nenopelnīto - no labdarības pasniegto.
Mūsu savstarpēja augšana vēl nepieciešama mūsu Guntiņai. Ja mēs nedegsim - apdzisīs arī mazā Guntiņa -
18.V.34.
Apvērsums!
Vakar naktī bija pie mums kratīšana no 11 vakara līdz 1/2 4 rītā. Draugu aizveda uz nopratināšanu politiskā pārvaldē. Vakar bija novietots visu dienu "meķī", policijā, vakarā aizveda uz cietumu.
Mans dārgais draugs, esi stiprs! Esi mierīgs!
Domās kavējos pie Tevis. Smagas stundas un dienas un naktis nāks - Bet arī tās aizies. -
Būsim tomēr reiz atkal visi kopā - Mūsu sāpes stiprinās mūsu draudzību, vienos arvien vairāk mūs - Katrs durvju klaudzies leja dara mani uzmanīgu - Varbūt, varbūt Tu nāci -
21.V.34.
Šodien atnāca Līgats mani mierināt. Esot dzirdējis, ka esot pavisam sabrukusi. Tā nu gluži nav.
Bija gan gŗūti mirkļi, bij jācieš i garīgi, i fiziski, bet visumā turos - un turēšos!
Tāds mūsu liktenis, ja esam izvēlējušies būt socialisma idejas nesēji.
- Ar manim nesarunājas. Es staigāju klusa un nospiesta. Cik šausmīgi dzīvot kopā un nedēļām nerunāt.
Un es pati? Es nevaru spēlēt. Es nevaru sākt tērzēt - Kamdēļ viņas tik skarbas? 
Taisni sievietes -
Visa laikā neesmu tik rūgti raudājusi - Mīļais puisītis atvieglina dienas. Viņa actiņas tik nevainīgi lūkojās un smaida. Viņš smej, kad māte noliecas par viņu lai izraudātos, viņš atrod to par jocīgu un iekliegdamies smej - Mīļais zēns, tad man arī jāsmej caur asarām -
Tikai tagad saprotu, ko māte starp mūsu radiem ir izcietusi. Kā viņa varēja to nest? Mīļā māte, es nu jūtu arī Tavas sāpes. Man nu gribētos to Tev teikt un pieglausties, jo Tu saprastu arī mani -
26.XI.34.
Vakar saņēmu vēstuli no drauga. Vēstule man tik tuva un saprotama. It kā es to pašu varētu viņa apstākļos rakstīt. Vēl ne ar vienu vīrieti domas un jūtas tā nesakļāvās - Vienmēr bij rūgtums par citiem, ka tie domā un jūt pavisam citādi, ka tie izprot citādi Tevi. Tāda garīga draudzība ir tikai tagad ar Pēteri.
Vakar atsaucos uz kādu sludinājumu laikrakstā, kuŗā meklē  priv. skolai - audzinātāju. Jaunas cerības maisītas ar rūgtu neticību atkal apņem mani.
Cik labprāt es strādāšu, lai būtu neatkarīga, lai savām rokām un galvu, un spēku varētu audzināt un kopt Gunīti, kāmēr būs iespējams to darīt tēvam.
Šonedēļ nerakstīju Pēterim. Gaidu to katru dien pašu. Arī rūgtuma bij daudz. Ko gan varētu labu uzrakstīt? Būtu rūgtuma kauss jāpasniedz mīļajam cilvēkam - 
Ar saviem tuviniekiem ir itkā izlīgums iestājies. Viss rit labi - Bet es zinu, ka ātri var atkal atkārtoties, kas
Valmieras cietums esot viens no sliktākiem telpu ziņā. Draugs, tas jāpanes.
Līgats esot tur visas kameras izstaigājis (1921.g.) 
Kas iziešot cietumu un paliks savai idejai uzticīgs, tas paliks un darbosies par savu ideju līdz mūža beigām. Cietums ir pārbaudījums uzstādītiem idealiem un idejam.
Mans mīļais draugs un biedri, esi stiprs Tu un mierīgs! Tas galvenais!
Dzird ļaudis runājam, ka Tu esot sists ar pipku - Man sāp, cik vien var sāpēt. Garīgās sāpes man ir vienojušas ar fiziskām, bet, draugs, arī to pārcietīsim un atkal spēcīgāki dzīvosim tālāk.
Mūsu valstī diktatūra! Demokatijas pašreiz vairs nav. Visumā vēl visi par maz bijam izauguši, lai demokratiju paturētu.
Gan paies gadi, augs tautas un atkal atdzims demokratija. Tik ātri nespēj tautas no bijuša atkratīties. Un līdzšinējā vēsturē bij tikai diktatori - proti kapitalisti.
Vēl masa nav izaugusi, lai prasītu sev savu cilvēcīgu daļu, bet tiek kam pilns maks un pārpilns vēders nespēj realizēt nevienu cilvēcīgu ideju. Kristu tie zaimo ar saviem garidzniekiem, baznīcām un dogmam. Neviens nav kristīgs cilvēks, kas patērē priekš sevis daudz vairāk nekā tam vajaga savai normalas dzīves vešanai.
Es mīlu Latviju, mīlu tautiešus, bet derdzas man tukša un salkana valoda par tēvzemes mīlestību un zeltenēm -
Mans mīļotais draugs, esi mierīgs un stiprs! Esi stiprs - mūs gaida vēl saulainas un darba pilnas dienas.
18.III.34.
Šorīt plkst. 8.40 piedzima sengaidītais bērniņš. Puisēns. Sāpēs biju bez domām, bet tiklīdz ar pēdējo grūdienu jutu mazo atstājam mani, tikko sajutu siltās kājiņas starp savām ķepurojamies un izdzirdu skaļo brēcienu, mani pārņēma prieka un laimes jūtas.
Viss kļuva gaišāks -
Es smējos un tomēr jutu, ka katru brīdi varu arī sākt raudāt, aiz pirmo reiz izjustas laimes, jūtot savu bērnu.
Svētdiena šodien. Mums ar draugu vairāk kā svētdiena - svētku diena.
Pirmo reiz šodien puisēns gulēja manās rokās. Es nevarēju beigt viņā skatīties. Mazs cilvēciņš! Man atļāva viņu noskūpstīt. Sajutu mīkstu, pūkainu vaidziņu. Mīļš vaidziņš!
Mēs ar draugu nodomājām zēnu saukt par Gunāru. Sauksim par Guntiņu, Guni.
Norunājam, lai tas arī būtu mūsu guntiņa
noskatos uz viņu. Man mazulītis patīk (no izskata), negribu sajaukt šo patikšanu ar mīlēšanu. - Kad viņš tā guļ man blakus, tad jūtu to tikai kā daļu no sevis.
Drusku uztraucos par savām krūtīm, nepiepildās vēl ar pienu. Šodien gan otra diena. Kad būs? Vai būs?
Šodien līdz pusdienai centīšos gulēt. Ātrāki sagaidīšu Pēteri. Es tik ļoti gribu būt ar viņu vien. Citi apmeklētāji tad ir traucējumi.
23.III.34.
Mūsu puisītis nu ir piecas dienas vecs. Es viņu domās nosaucu dažreiz par vizbulīti. Vizbulītis! Tas vārdiņš skan manī vienmēr tad, kad redzu viņa mazās actiņas vaļā. Actiņas - zili ziediņi.
Šorīt beidzot redzēju visu savu puisīti. Kopēja manā gultā viņu mazliet pārtina, lai uzmodinātu (Ēdot ļoti ātri aizmieg). Mazās rociņas un kājiņas tūliņ airējas pa gaisu. Mazie pirkstiņi vēl tieviņi un gaŗi. Tad puisīti cieši satina. Mājās gan autiņus nelietošu. Vairāk kustību brīvību!
Mazais tagad var būt ar mani mierā. Piena avotiņi ir atvērušies. Mazais tos vēl neizmanto pilnīgi. Tas man dara mazliet sāpes.
Sēžu jau gultā. Labs, mierīgs noskaņojums. 
24.III.34.
Vizbulītis paliek prātīgāks - vairāk ēd, mazāk kliedz.
Šodien ilgi skatījos uz viņu. Un man liekas, ka viņš izskatās pēc manis.
Mans draugs (nenobeidzu)
pie kuŗas mēs abi sildīsimies, kuŗa mūs sildīs un kuŗa mums vienmēr jāuztur gaiša.
19.III.34.
Vakar vakarā ļoti gribēju redzēt mazo puisīti. Gribēju iepazīties ar sejiņu tuvāki, bet kad man teica ka viņš mierīgi guļ, vairs neprasīju. Lai guļ!
Gaidīju rītu, tad viņu nesīs pirmo reizi ēdināt.
Šoreiz redzēju pirmo reizi mazo ar kailo galviņu. Galviņa maza, apaļa, apklāta gaišām pūciņām. Pielika pie krūts - mācīja mazo zīst. Sākumā negāja, bet tad beidzot iemanījāmies abi. Mazu brītiņu mutīte kust, sūc - tad nogulis krūti atlaiž. Paēst jau nekā nav dabūjis, tikai pirmais treniņš. Brīzīem bērns atveŗ actiņas. Actiņas kā zili vizbulīši, nesaprašanā paveŗas uz krūtīm un tad uz mani, tad atkal piemiedz plakstiņus un sūc - Kunkst, šķobas, paspeŗ ar kājiņām. Mazās kājiņas! Tās bij tās vainīgās, kas tik bieži man iegrūda pakrūtē - Kad beidzām pirmo ēdināšanas stundu, bijām abi noguruši.
Guļu uz muguras, mugura sāp. Vēl rītā jāpaciešas, tad atļaus pagriesties arī uz sāniem.
Jūtos viegla - neparasti, ka viss manī kluss un mierīgs. Neviens ne sper, ne sit pa vēdera sienām.
Visu nakti jūtu ziedu smaržu. Draugs atnesa trīs sarkanas tulpes, tās mūsu tagadējais trijotnei domātas. Irma atnesa narcises.
Šodien 2os p.p. atnāks Pēterītis ar māti. Gaidīšu.
Vakarā.
Mans draugs, kaut Tu būtu še! Tik smagi, tik gaŗi velkas nu atkal stundas. Būs atkal smaga, gaŗa nakts. gaidu rītā vecmāti. Mazais neveŗ labo actiņu šodien vaļā, var redzēt vieglu pampumu. Mani tas uztrauc. Nevienu brīdi nevaru būt mierīga. Izlasīju šodien, ka tāds iekaisums, piepampums, ja tas top strutains ir ļoti bīstams - Mani pārņem bailes - Draudziņ, kaut Tu būtu šeit! Cik smagi un vienai še tādā neziņā par mazo - Ak, stundas, atkal, kā pārbaudījums, velkas gaŗas, gaŗas -
Tevi. Stādos priekšā - Iedomājos Tevi blakus -
Atceros Tavu seju, izteiksmi, balsi -
Kāds būsi tagad? Kāds?
Ja Tu nebūsi rītā, parītā. tad vēl pusmēnesis būs Tevi jāgaida
Trešdienā braukšu uz Rīgu. Ceturtdienā būs atkal atpakaļ. Pirmo reizi šķiršos no mazā uz nakti un dienu - Sirdī jau tagad rūpes par mazo -
Mīļo puisīti!
14.XI.34.
29.X pārnāca mājās (mājās?) draugs. Sagaidīju to Maišeļos. Skaista bij atkal redzēšanās.
Tagad esam Rīgā.
Šodien draugs aizgāja pie fiziska darba, ko tam ir pagādājusi T.L.M. darba apgāde. Jārok un jādzen trulīšos smiltis Uzvaras parkā. - Vienmēr lūkojos logā. Nemitīgi līst. Jau tagad mans zēns slapjš, bet vēl jāstrādā līdz krēslai. Tagad plkst. - 12. Arvien līst. Drēgns, auksts. Man bail par mīļo draugu. Man bail, ka viņa veselība to neizturēs -
Dēliņš rāpo dūšīgi. Šodien atrāpoja pāri istabai pie manis. Es uz ceļiem stāvēdama sagaidīju savu starojošo puisēnu, tad saņēmu rokās, pacēlu gaisā un mēs abi smejam no prieka. Šodien daudz uz kājiņām atrodas. Staigā gar gultas maliņu turēdamies. Tagad paēdis aizmiga.
Gatavošu pusdienas mūsu izmirkušam, izsalkušam un nogurušam tētiņam.
- - - - - - -
Jā, un nu es esmu jau mājās. Mazliet noguris, vairāk satraukts no redzētā. Tagad vai katru dienu redzu dzīvē jaunas sejas. Mazāk cilvēkus, arī pašai dzīvei sava seja, kas mainās atkarībā no apstākļiem, kas dzīvei apkārt. Un tik bezgala daudz šo apstākļu. Maldās tie, kas domā, ka viņi jau dzīvi pazīst. Viņu nevar pazīt; tikai nelielu niecīgu daļu no tās iespējams cilvēka mūžam redzēt, piedzīvot.- 
Starp dzeloņdrāžu žogiem vēl nevarēju īsti aptvert, cik īsti lielu soli esmu spēris dzīvē uz priekšu. Pamazām sāku to aptvert tikai tagad. Tiesiski un materiāli - tas neapšaubāmi solis uz leju. Visa mana līdzšinējā dzīve bijusi savāda staigāšana pa pakāpēm: te uz augšu, te uz leju (kā "Ju-Ju" spēlē, ko reiz redzējām kopā ar draugu). Nemitīga cīņa par vienu mērķi - nobeigt skolu, iegūt tiesības, kas līdz viņu iegūšanai šķita tik svarīgas - nu bij galā, un viņu lielais svars un nozīme izpaudās tā, ka šķita - kāds ļauni ironizē par mani. Biju spiests strādāt katru darbu, kas varētu tikai dot līdzekļus. Tad mazs kāpiens atkal uz augšu - pāris mēnešus mazliet kārtīgāka, piemērotāka darba un pavisam piemērots darba periods kaŗa
13.VII.
Menschliche Herzenswärme wird nicht vergebens ausgeströmt, selbst wenn sie keine Erwiderung findet. Liebe bereichert die menschliche Natur, erweitert, reinigt un erhebt sie.
Die winterlichen Stü
rme der Erde mö
gen wohl die Blumen der menschlichen Liebe entwurzeln und sie in alle Winde zerstreuen; doch diese Trennung fleischlicher Bande dient dazu, den Gedanken inniger mit Gott zu verbinden, denn Liebe steht den kä
mpfenden Herzen bei, bis es aufhö
rt ü
ber die Welt
 zu senhzen und aufängt seine Schwingern himmelwärts zu entfalten.
16.VII.
Die Polanregionen, die sonnigen Trepen, die riesenhaften Berger, die beschwingten Winde, die mö
chtigen Wogen, die grü
nenden T
älen, die heitern Blumen und die hurlichen Himmel - sie alle Weisen auf Gemüt hin, auf die geistige Intelligenz, die sie wiederspiegelt.
Sonnen und Planeten lehren uns erhabene Lehren. Die Sterne verschö
nen die nacht, uns das Blä
ttlein wendet sich ganz natürlich dem Lichte zu.
Der Irrtum der Zeiten ist Predigt ohne Praksis.
Reinheit ist der Eckstein allen geistigen Baues.
Daβ
 bestä
ndige Streben, immer gut zu sein, ist Beten ohne Unterla
β.
Die einfache Bitte, daβ
 wir Gott lieben mögen, wird uns nicht dahin bringen, Ihn zu lieben;
aber das Sehen besser und heiliger zu werden, das sich in tä
glicher Wachsamkeit ausdrü
ckt, so wie in dem Streben, sich dem göttlichen Charakter immer mehr anzugleidern, wird uns modeln und neugestalten, bis wir in Seinem Gleichnis erwachen.
29.septembrī, 1934.g.
Esmu ar Gunariņu Rīgā pie mātes. Darba nav. Vasarā strādāju 6 nedēļas bērnu sanatorijā. Biju aizņemta visu dienu. Svētdienas arī nebija. Gunariņu auklēja mana māte. Visu dienu zēns gulēja savos zilos ratiņos šalcošā priežu mežā. Gozējās saulīte, lūkojās zilās debesīs. Es atskrēju pie tā tikai ēdināšanas reizēs. Draugs rakstīja katru nedēļu. Gaidīju viņa vēstules. Tās bija ilgu un mīļuma pilnas.
19.oktobrī.
Man ir ziņas no politiskās pārvaldes, ka šinī mēnesī draugu atbrīvos. Tas ir - gaidīšu jaunedēļ.
Ir gŗūti svešās mājās. Lielas ilgas pēc sava stūrīša. Esmu ar mieru strādāt līdz nogurumam, iztikt ar sliktāku uzturu, tikai zināt un just, ka esmu pie sevis mājās.
Kamdēļ ar mani nerunā? Es esmu tomēr "ciemiņš", es itkā pirmā neuzdrošinos pardaudz "uzbāsties".
Daži izturas tā, ka esmu piespiesta klusēt.
Kamdēļ Marija vienmēr nelaipna un saīgusi pret visu? Pret darbu arī. Viņa taču strādā savās mājās, te taču darbs jādara ar prieku, līgsmību, vieglumu.
Arī te man itkā pārmet Gunīša audzināšanu, itkā es pie visa vainīga. Vai viņu spriedumi pareizi? - Kad sāku apdoties viņu domām, novēroju ka iznāk sliktāki, ļaunāki. Jau vairākas reizes piedzīvoju, ka vislabāk klausīt savai sirdsapziņai un darīt pēc sava "labā" prata.
Gaidu ļoti, ļoti draugu. Būs vieglāki, Būs atbalsts.
Katru dienu dzīve še izraisa asaras. Tik sāpīgi ka jāraud. Vai tās asaras mērs veselībai vai manu radinieku patiesam nostādījumam pret mani?
22.XI.
Šodien iegāju cūkkūtī. Kāds riebīgums un kauns pārņēma - Vai cilvēki paši nepadara cūkas tik netīras un nepievilcīgas? Vai meža cūka tā vārtas savos netīrumos? Vai meža cūkas netīrumi ir tādi kā mājas cūkas? Cilvēks baŗo ar samazgām, netīrumiem un tad ļauj vārtīties mazā aizgaldā atkal savos mēslos. Un tā viņš baŗo cītīgi šo dzīvnieku, lai apēstu to - Man kļuva uzreiz riebīga šī dzīvnieku gaļa. Man kļuva nelabi.
Es gribu atkal atteikties no gaļas lietošanas -
19.III. priekšpusdienā.
Notika otra baŗošanas stunda. Mazais vairāk guļ nekā ēd. Liels izgulētājs! Kad modinu, paveŗ vienu aci, paskatas, tad atkal saldi piemiedz.
Zīšana arī gŗūts darbs - nokūst.
Šodien pirmo reizi klausījos kā maziņais miedziņā dvašo. Apakšlūpiņu ierāvis, klusi velk gaisu caur deguntiņu. Pēc četrām stundām atkal to redzēšu. Gaidu to brīdi, kad pavērsies bērnu istabas durvis un parādīsies apkopēja ar mazo, balto sainīti. Smaidu tad...
19.III. Vēlu vakarā.
Bija vecmāte atnākusi. Par actiņu ziņoja kop'[eja. Viņa esot apskatījusi mazo. Nekas neesot, galīgi nekas, tie bij viņas vārdi. Esmu mazliet apmierinājusies. Gaidīšu nākošās dienas, kad būs puisēns modrāks, kad ēdīs labāk.
Vecmāte šovakar ieradās tamdēļ, ka smags gadījums (dzemdības) gaidams. Izsaukts arī ārsts! Būs kādai sievietei gŗūta nakts.
20.III.34.
Vakar 10os atnesa puisīti. Actiņas abas vaļā. Sirds bija tik priecīga acumirklī kļuvusi. Apskatīju labi actiņas, nekāda iekaisuma neredz. Labi zīda arī, tikai es nezinu vai man krūtīs kas ir. Tāda sajūta itkā nekas bērnam netiek. Nakts bija smaga. Ienesa pēc smagām dzemdībām slimnieci (dzemdības zem narkozes - bērns nedzīvs) Gulēju šonakt tikai 3 stundas.
Šorīt gaidīju nepacietīgi Gunīti. Actiņas abas vaļā - nav iekaisuma. Tikai ēd ļoti maz. Drusku pastrādā ar mutīti (minutes 10) un guļ. Tik mazs vārīgs radījums. Bail viņu aizkārt, visi kauliņi mīkstiņi, kakliņš tieviņš.
Visu laiku (pie mums atstāj bērnus apm. pusstundu)
dienesta gads. Pēc tam - atkal mazs solis uz leju. Atkal - katrs darbs, katrs, kas dod eksistenci. Tad pēc ilgākas neveiksmju un cīņu rindas - liels solis uz augšu. Vienreiz likās, dzīve vairs nav pagriezusi muguru, likās: nu reiz taču ir kāda nozīme tiesībām, nozīme cenzam, kas vairāk kā divus gadus lika uz sevi gaidīt. Un tad nepilni divi gadi (Cik savadi: taisni tik, cik no pirmajiem diviem pāri palika, tik pat šiem otriem diviem pietrūka!) dzīves, kas likās jau tuvojamies pilnvērtīgas dzīves jēdzienam. Kaut kāda maza un klusa nojauta smeldza cauri visai šai dzīvei: vai tā varēs palikt, vai būs tik labi? Vai es tiešām varēšu dzīvot dzīvi, es rokpeļņa dēls, - kādu parasti dzīvo priviliģētie? Vai tas nav tikai pārāk augstu kāpts? Kā es - viens no visiem tiem, kas tikai pelnījuši savas dzīves eksistenci rokām un muskuļu spēku - kā es viens pats varētu tā izrauties un mēģināt dzīvot dzīvi, kurā vēl nav viss tikai fiziskais spēks un muskuļi? Jau tad šī nojauta radās, kad pēc sava diplomētā stāvokļa iestāšanas apmeklēju tos, no kuŗu vidus biju gribejis spert soli uz augšu. Skati, kas vērsās pret mani, skaidri un gaiši teica: neskrej par ātru! Un taisnība bij viņiem. Varu iedomāties viņu sejas un aforismus, kad mani draugi saņēma ziņu par radikālajām maiņām manā dzīvē. Protams, par maiņām uz leju.
Un nu jau beidzies viens periods atkal pēc šiem nepilnajiem diviem gadiem. Periods aiz dzeloņdrāšu žoga - pieci un pus mēneši. Nu tas beidzies, tāpēc - miers ar viņu!... Atgriezos no darba Rīgas pilsetas sabiedriskajos darbos. Pēc pāris nedēļu staigāšanas tiku šai darbā. Atkal viens intelligents starp citiem fiziskā darba strādniekiem
18.maijā, 1935.g.
Šodien Gunītim paliek gadiņš un 2 mēneši. Kā gribētos mazo saņemt savās rokās - Tu, mans mazais kaut Tu zinātu cik vajadzīgs savai mātei esi- Ak, dienas, kā jūs velkaties! Kā jūs spīdzināt mani! Vēl divas nedēļas neredzēšu Gunīti. Ak, un tad? Tad būsim kopā. Vai nav diezgan ciests?
No drauga saņēmu sāpju pilnu vēstuli. Tā nedrīkst dzīvot vairs! Viņam jāpieliek visas pūles lai tiktu pie sava darba! Skepse un vienaldzība ir bīstama. Viņš jūtas izstumts no sabiedrības, viņš, kas grib darboties - Vai tiešām nekad nekad mēs neiekļausimies mūsu tautas dzīvē un darbā? Vai mēs neesam vajadzīgi vairs? Kāpēc vairs nerūpējas par tiem, kuŗiem atjema mīļoto darbu, izpostīja ģimenes dzīvi? Vai tiešām jaunās Latvijas vadoņi par tiem nedomā?
Draugam nerakstu. Nevaru. Sirds pilna ilgām, sāpēm - Ko lai saku? Vārdi, vārdi, uzmudinošie vārdi būtu atkal jāraksta un tomēr just asaras par vaigiem ritam - Es ilgojos pēc jums tik ļoti! Vairāk kā nekad! Kaut draugs atbrauktu! Kaut viņš būtu stiprāks sevī! Esmu tik nogurusi! Gribas pieslieties stiprākam un dzirdēt mierinājumu. Gribas mīļuma un gādības -
24.maijā.
Lasu Mardena "Domu spēks".
Gaišām, priecīgām domām jābūt valdošām.
Skumjas un baigās nojautas pamazina dzīves enerģiju. Bailes. Tās jāizdzen no sevis. bailes ir spoks, kurš jāsatriec pīšļos. Bailes - pašradītais spoks. Cik labi zinu visu, ko izlasu šai grāmatā. Es zinu - tā tad arī jādara tā ko gaišais saprāts saka.
Vēl pusotra nedēļas līdz tikšanai ar draugu un mazo dēliņu.
Draugam izbeidzas darbs 1.jūnijā, man 5.jūnijā. Un tomēr prieks apņem mani, jo nu es atgūšu savu bērnu, savu draugu. Tikai kopā dzīvojot būsim priecīgi un laimīgi. Katra diena nes mani tuvāk Gunītim.
26.XI. Ilgāku laiku biju devis Tev atvaļinājumu, mūsu kopējā, melnā draudzene. Kāpēc? Nebūtu vielas, materiāla? - Taisni otrādi. Ļoti daudz bija. Tikai - atkal biju tas pats, kas agrāk. Vislabprātāk rakstu tad, ja šīs baltās lapas ir vienīgās manu domu un jūtu uztvērējs. Tā bij vairāk par pieciem mēnešiem gaŗajā "atvaļinājuma" periodā. Nu tas beidzies - drīz jau būs apaļš mēnesis, kad atkal pamazām sāka atjaunoties pārtrauktā dzīve. Un - savādi! - kādi gan vēl neredzēti kontrasti nav mūsu dzīvē! Materiāli - mūsu tagadējā dzīve lielā mērā sašaurinājusies. pats par sevi saprotams, ka esam atteikušies no senāk, varbūt, pat elementārām lietām (par tādām bijām sākuši daudz ko uzskatīt). Bet līdzīgi visam tam sevī sajutu tādu savādu miegainības, nedabīgas omulības perioda tuvošanos. (Gribas to nosaukt par tādu mazu "garīgu aptaukošanos"). Tavm līdz nāca novērojumi, ka mūsu jūtu dzīves progress draud apstāties (Varbūt taisni tāds apstāklis kā Gunāra ierašanās mūsu dzīvē piedeva tai atkal jaunu vērtību, deva jūtām atkal jaunu dzinēja spēku.- Un nu pēc lielajām pārmaiņām atkal mūsu visā dzīvē jūtu atkal daudz spēku mūsu jūtu dzīvē. Mūsu materiālās dzīves iespējas samazinājušas taisni pretēji proporcionāli jūtu dzīves spēkiem, kas pieauguši. Liekas, kas jauns ienācis. liekas, mēs pārdzīvojam vēl nebijušu mūsu jūtu dzīves laikmetu. Negribas nemaz ticēt, ka mūsu jūtu dzīve kopēji ietu veselus astoņpadsmit (!) mēnešus jau. Šķiet, tagad iesākums. Un viņš tik bagāts, ka no viņa nekā negribas dot atdot melnajai draudzenei.
26.XI.
Gunītis kļūst ar katru dienu mīļāks. Nu jūtu un zinu - daudz, daudz mīlestības siltuma jādod šim maigam stādiņam. Mīļās bērna acīs iedegas vienmēr jaunas liesmiņas. Viena šodien iemirdzējās un stāstīja: "esmu tavs mazais bērniņš!"
Siltas jūtas ieplūda sirdī. Tu vari ziedot te sevi. Tu vari darboties un veidot. Tev jārod spēks šim lielam uzdevumam. 
- Man jāiegūst nemitīgi zināšanas, man jāuzsūc viss labais un skaistais, kas ir pa mani un jāatdod Tev, mans mazais bērns.
- - - - - -
Vēl arvien neesmu izpildījis savu nodomu, neesmu turējis sev doto solījumu: atteikties. Atteikties no daudz kā, savaldīt sevi tur un tad, kad tas nākās man grūti Man... Kas tad es esmu? Sevī domāju, ka tikai tāds cilvēks ir ko vērts, kas pats savu "es" spēj nospiest viszemāk, tuvināt viņu atsevišķos gadījumos neesamības stāvoklim. Tikai tādai jābūt stipras gribas izpausmei. Vispirmā kārtā apkaŗot sevi. Ar to būs iegūtas tiesības savu "es" atkal jo gaišāk parādīt, ja tas būs kļuvis labāks. Un tikai tad! -
Man vēl jāmācās daudz ko paturēt sevī. Sevišķi tumšs, rūgts - visu.  Sāpes. ja to nedaru tad te spēlē lomu egoisms: izdali tumšo, tev kļūs gaišāk. Otrādi jābūt. Tumšais jāpatur (viņš pozitīva citiem nedod), gaišais jādala. Un vēl vairāk jānospiež savs "es"- tam jākļūst labākam.
24.I.35.
Šodien saņēmu pirmā mēneša algu - 62 ls. 80 s. Mana alga skaitas 80ls. Atvilkums par dzīvokli, bezdarba fondam un slimo kasei nocērp manu aldziņu. Tagad būšu taupīga. Piecos mēnešos jāsataupa 200 ls, lai vasaru būtu iespējams pavadīt kopā. Ceru, ka rudenī Izglītības Ministrijas mani atkal kaut kur nosūtīs. Bet tad bez Gunīša nebraukšu, kaut arī kā bezdarbniece strādāšu. Bet ko darīs draugs, viņa māte, mana māte? - Mana māmiņa vasarā algu nesaņems, viņai man jāiedod vasarai ap 60 ls, klāt pie Maruļas pabalsta, tad viņas varēs vasaru pavadīt brīvi. Bet ja mātei rudenī vairs nebūs darba? Jeb var būs nespēs strādāt? Vakar ilgi nevarēju aizmigt par visu to domājot. 
Tā tad vienīgais glābiņš mūsu darbs. Vakar visu nakti sāpēja muguras pusē zem lāpstiņām. Esmu bāla un visa sagurusi. Nē, nē, es nedrīkstu slimot! Tas varbūt pārējoša parādība - Mani mīļie, gribu jums dot gaišas dienas. par nākotni nedomāšu daudz - - 
Vēl mēnesi atpakaļ nevarēju iedomāties, ka še būšu ar Pēterīti un Gunīti. Ātri mainījās dzīve. Varbūt drīz atkal būs pārmaiņa -
Es ceru uz pastāvīgu vietu Rēzeknes apriņķī. Dokumenti līdz ar noraidošo ziņu nav vēl pienākuši.
Vēl divas dienas, tad būšu īsu brīdi Rīgā. Turēšu savu puisīti rokās. Vai pazīs mani? Vai nerausies prom? Laikam jau dažus soļus varēs paspert - Pēc trim nedēļām tad atkal apciemošu un tad garāks brīvlaiks, tad viena svētdiena un tad divas nedēļas pie drauga un mīlulīša. Un tad, tad vairs nešķiršos, nē, nē, nekad!
"Galīgais patiesi bezgalīgais, un mīla pazīst tā īstenību".
23.I.34.
Laukā īsta Valpurģijas nakts. Stiprs vējš atsitas manā loga, svilpo pa pažobeli, kustina kādu dzelzs gabalu, kas čīkst, loka egles, šalc tās -
Drūmi un vientuļi -
Mans skolas priekšnieks mani satrauca. Aizrāda uz daudziem sīkumiem, kas nebūtu vēlami manā darbā. Ja viņš būtu gaišs cilvēks, es saņemtu sniegtos norādījumu ar priecīgu pateicību, bet viņš ir ļauns visā savā būtnē. Ar ļaunumu viņš pieiet katram cilvēkam, viņš meklē tikai kļūdas -
Un no ļauna es saņemu pamācību, kā rūgtumu un tomēr ar pateicību.
Kas par to? Arī rūgtums pārvarams. Jāstrādā tā, lai nebūtu nevienam ko iebilst. Jābūt sīkumaini akurātam skolotājam. Vai tikai skolotājam? Visur gan tomēr. Tikai jāprot tur sevi neaprakt!
Man daudz vēl jāmācās. Man ikdienas vēl sevi jāuzvar, jāsaņem, neatlaidīgi jāstrādā -
Šovakar dzīve smaga izliekas. Vientulība, nošķirtība no bērna, vīra-drauga, mātes, neapmierinātība ar savu darbu - tas viss ārkārtīgi nospiež.
Bet nav jāaizmirst, ka viss ko domāšu un darīšu līdz beidzamai iespējamībai labi, dos tikai labus augļus, ja ne šodien tad rīt.
Kā bērnam man jāpaklausa šim mūžīgam likumam - šonakt atkal redzēšu sapnī Gunīti.
Tik sapņos ar savu bērnu. Tas būs tik līdz šai vasarai. Nekad, nekad vairs nešķiršos no tā. Man vajag iekārtot tā, lai būtu iespējams ar to dzīvot. Mans bērns manu dienu piepildīs, mans bērns būs tas, caur kuŗu augšu un būšu stipra. 
Mans bērns! Es māte tam, no manis daļa viņš. Manī vēl daudz kas jāuzsūc viņam. Vai tikai caur radīšanu Gunītis būs mans bērns? Nē, nē. Es gribu Tam vēl dot savu dvēseli, visu savu dvēseli -
Mēs redzam patiesību, kad mēs vēršam savu saprātu bezgalības virzienā. Patiesības ideals nav šaurajā tagadnē, nav mūsu tiešajos iespaidos, bet gan visuma apziņā.
18.I.35.
Manam dēliņam šodien 10 mēneši paliek. Tu mazo bērniņ, mazais mīlulītis! Skūpstu Tavas mazās rociņas un kājiņas. Lai aug Tava dvēselīte pretī saulei!
18.I.35.
Svarīgākā mācība ir tā, ka cilvēks var mācīties no dzīves, nav tā, ka vispār sāpes ir šajā pasaulē, bet gan tā, ka viņa varā ir tās pārvērst par labo, ka viņam ir iespējams tās pārveidot priekā.
15.I.35.
Neviens nevar dziļāk sāpināt kā draugs, neviens nesēj dvēselē vairāk nemiera ienest kā drauga nepārdomāts vārds.
Es izjūtu to tagad, kad esam šķirti un nostādīti  mazliet tālāk viens no otra - Es nu visas kļūdas, visu neapdomāti teikto redzu. Tagad zinu, cik daudz reiz esmu Tevi dziļi, dziļi sāpinājusi. Piedodi, mīļotais.
17.I.35.
Vakardiena deva brīnumu manai sirdi. Es gaišāki redzēju, tamdēļ sāpes rimušas -
17.I.35.
Grēks rodas tad, kad cilvēks ļauj savai dzīvei ritēt vecā gultnē, nevadīdams to kādā plašāka mērķa virzienā, neturēdams sev kādu augstāku viedokli.
atbalstu. Nu šī jezuitisma iespaidots, nevaru paturēt savu mieru - aizmirstu īstās robežas, aizmirstu apstākļus, kuŗos gribu cīnīties pret to (Ir apstākļi, kur viss jāņem par labu). Katrā cīņā kaut ko pazaudē. Nu es pazaudēju daļu no uzticības, ko reiz uzskatīju par neatņemamu. Līdz ar to arī daļu mīlas - jo pilnīga mīla nav bez pilnīgas uzticības. Un acis, kuŗās biju paradis vērot mīlu, uzticību, draudzību, tagad parādīja savu, vēl nepazītu mirdzumu. Vai tikai neapmierinātība un dusmas, varbūt īsbrīža vaids jau?... Mani saldē svešuma aukstums. Viens esmu, tāpat kā tagad sēdu viens, nevajadzīgs nevienam no tiem, kas ap mani kustas. Jūtu, drīz sāksies cīņa ar nojautām, kas manī vēl vairāk vieš šo tukšuma un nevajadzības sajūtu. Nu tas tikai dienu pēc tās nakts, kad, likās, biju aizsniedzis vēl nesasniegtus augstumus. Mani baida šie kontrasti. Un tagad - ko lai es daru, ko lai iesāku?... Viens, atkal viens ... Un otrā eglīte? Viņa bij it kā tuvāka. Redzēju ap sevi cilvēkus, kam tomēr bij īsta sirsnība arī pret mums, svešajiem diviem. Vismaz viņa izpaudās ārēji, izpaudās darbos. Un dziedājām (arī es) pie šīs otrās eglītes. Protams, vairāk paraduma dēļ dziedājām šīs speciālās svētku dziesmas, bet ar patiku - tautas dziesmas. Un kļuva vieglāk, tāpat kā tagad kļūst vieglāk, to atceroties. - Viens sēžu. Abi mani mīļie guļ. Zinu, ka viņiem jāguļ, bet ir tomēr tik neaprakstāmi vientuļi tā vienam sēdēt -
6.I.35
Mans draugs, mans bērns, cik skumji bez jums!
Es mīlu jūs.
Es atrauta no jums - 
7.I.35.
Šodien sākas mana cīņas diena. Man jāiziet cīņā. Man jāiegūst virsroka par tiem, kuŗus jāvada. Skolotāja darbs ir cīņa. Cīņa sava stāvokļa uzturēšanas dēļ - cīņa ar sevi pašu - apvaldot sevi. Jābūt dzīvam paraugam - Pirmā diena pie jauniem skolēniem ir visgŗūtākā diena, jo ir izšķiroša.
Es gaidu uzvaru!
8.I.35.
Es uzveicu un turpmāk uzveikšu.
Gŗūtības jāparvar visas. Vajadzīga savaldīšanas un pacietība.
Sirds dziļumā sāp kā vaļēja vāts šķiršanās un
1935.g.14.martā.
Mana diena. Jūtu sevī svinīgumu. Šī diena ir kā jauns startēšanas punkts dzīvē. Šī diena man svinīga, tamdēļ, ka visā manā būtnē klusi nostiprinājas apņemšanās. Es solu sev, es novēlu sev - labākai kļūt, tīrākai kļūt, patiesākais kļūt.
Šogad vēl vairāk jātuvojas savām prasībām. Drauga dēļ, dēla dēļ - Lai Gunītis būtu kādreiz mierā ar savu māti, lai Gunītis savu māti varētu ņemt kā tuvāko paraugu.
Un draugs, lai neviltos manī. Viņš pārāk labi domā par mani, pārāk augstu ceļ mani - Es tad nu gribu kaut drusku tuvoties tām iedomām, tiem pārāk jaukiem vārdiem - "Manu saulaino meitenīt". - Mūžam sauli sevī nest, neapklāt to mākoņiem. Jāvēlas to!
18.martā.
Dēliņ mazo! Tava dzimšanas diena šodien. Gadu atpakaļ Tu nāci pasaulē, svētdienā, saulainā dienā. Tava atnākšana bij augstākā laime. Es raudāju no laimes. Smējos un raudāju. Atceros vēl tagad, ka visa mana miesa bij pārņemts prieka trīsām. Ik šūniņa bij laimes pilna. - Tad ieraudzīju Tevi, mazu sārtu, ietītu linu autiņos. Es skūpstīju Tavu pūkaino vaidziņu - - - Šodien miglaina diena. Arī manu dvēseli tin skumju un ilgu migla.
Es - māte, nevaru pieglausties Tavam vaidziņam, nevaru saņemt rokās, nevaru iepriecināt Tevi svētku dieniņā. - Vēl divi mēneši bez Tevis. Jā, divi. Bet tad dēliņ Tev došu visu sevi, savu labāko. Tad vedīšu Tevi saulītē, tad vedīšu Tevi Dievam - Vai spēšu to?! Mans uzdevums tas. Man jāveic tas.
siltums tad strāvo caur sirdi un acis valganas kļūst. Dievs, sargi jūs! Es katru dienu lūdzu par jums.
29.II.35.
Kādas drūmas domas un ainas uzpeld. Vai Gunītis vesels? Kā jūtas mazais? Manu bērniņ, es nododu Tevi Viņa rokās. Dievs, sargi dēliņu!
Pēterīt, Tu jau strādā. Par Tevi arī domāju. Es iešu drīz darbā. Gaidu jau vēstuli.
29.III.35.
Mans dēliņš staigā. Taisni viņa dzimšanas dieniņa, t.i.18.III, viņš sāka savus pirmos soļus -
Rītā - naktī braukšu uz Rīgu. Ilgi pārdomāju vai braukt, vai ne'. Vēl divas nedēļas līdz Lieldienu brīvlaikam - Tomēr braukšu! Tad būs vairāk spēka sagaidīt nākošo tikšanos -
7.maijā.
Gunītis ar veco māti Maišeļos. Tur vismaz labs gaiss un iztika. Draugs arvien vēl strādā sabiedriskos darbos Rīgā. Šodien tik ļoti gaidu ziņu par mazo, jo 5.V. Pēteris bij Maišeļos.
Tik neizsakami smaga tāda dzīve. Vēl jāsaņem visi spēki, vēl jānodzīvo te vienai un dēliņam bez manis trīs nedēļas. Laiks liekas neizmērojami gaŗš. Visa esmu pilna ilgām pēc bērna. Ar stipru gribu jānospiež viss, kas brīžiem saceļas dvēselē - jāparvar sāpes, asaras, bailes - Un tik līdz uzpeld vizbulītis manā apziņā, tiklīdz ieraugu garā Gunīša acis, mazās lūpiņas un rociņas, man jāskrien kā ārprātīgai no tām projam - Man jāaizdzen mans bērns no domām! Es neko nevaru darīt, lai pārvarētu, pārgrozītu šīs dienas. Man jāpadodas trīs nedēļu atšķirtībai! Bet tad savu bērnu neatstāšu nevienam! Esmu māte! Ja man atņem bērnu - neesmu nekas. Tikai viņam es varu dot visvairāk, tikai viņam esmu vajadzīga visvairāk -
Ja es zinātu, ka nākošā gadā te nestrādāšu, tad tūliņ dotos prom no Tevis, manu mazo Gunīti - Bet es gribu sagādāt Tev jaukas dienas nākotnē, es gribu Tev dot tīru gaišu istabiņu, gribu dot lauku burvības, mežu un laukus, putnus un ziedus, gribu dot Tavai dvēselītei labas iespējas veidoties un attīstīties -
Un tamdēļ mums jāiekaŗo! Mums jācīnas sakostiem zobiem -
lai varētu celties. Mans "es" no ieplīsuša stikla trauka jaizveido par balti skanošu tērauda ieroci. Neaizsargāties nevietā un neuzbrukt sīkiem oda dūrieniem.-
Manā dzīvē tagad tik daudz jauku un skaistu brīžu, tikai brīnos, ka es vēl no viņiem tik maz esmu ļāvies veidoties. Ap mani būtne, kas tik daudz man dod, un vēl esmu nepieticīgs! Un pats reizēm nemaz nezinu, ko es vēl vēlos, pēc kā vēl īsti tiecos. Vai manā personīgajā dzīvē patlaban vēl ir kas tāds? Liekas, ir. Tikai vēl neizteikts un tāpēc - reizēm arī rada nemieru.
27.XI. Šodien neaizgāju darbā, jo bija sakrājušās dažādas nokārtojamas lietas. Domāju, ka šī diena man ko jaunu dos manai dzīvei, varbūt pavērsies vēl kādas jaunas perspektīves. Nē. Noraidošas atbildes vēl nesaņēmu (tāpēc, ka nesaņēmu vispār nekādas atbildes), bet man jānāk vēl reiz, lai vispār kaut kādu atbildi dabūtu. Dažas pazīstamas, redzētas sejas atkal parādījas redzes aplokā. parādījās un nozuda. Teicām gan "uz redz ēšanos", bet sevī jūtam, ka tik pat nenozīmīga, cik bij satikšanas, būtu arī redzēšanās. Un kāpēc tad viņa vajadzīga? Pēc iespējas mazāk pīties ar pagātnes rēgiem. Nākotni jāceļ pašu spēkiem.
- Laikam esmu jau pieradis pa šīm nepilnām divām nedēļām darba. Ir tā savādi neērti vai nepatīkami dzīvot, nekā ražīga nestrādājot. Darbs jau saista mani pie sevis. Ne tik daudz materiāli (tas būtu pats par sevi saprotams) kā morāliski. Jūtu darba važas. Tikai - vēl viņas ir tikai patīkamas, jo smagumu tās vēl nenes sev līdz.
Esmu atradis, ka manī viss būs citādi, ja beigšu tiesāt. Tiesāt sevi un citus. Ko tas dod? (ne man vien, bet arī citiem). Dzīvē taču mēs tiesājam tikai tad, kad citi līdzekļi izrādījušies par vājiem. Arī tie citi jāizmēģina. Un bieži pavisam "filosofiski" jāpieiet dažām dzīves parādībām. Tā taču reiz draugs kādā vēstulē man rakstīja uz nometni. Un taisnība viņam. Kā Donkichots ar dzirnavu spārniem tā arī es cīnos ar dažādām savām iedomām un "nojautām". Un kolīdz sāku meklēt un jautāt, cik viņas nopietnas un pamatotas, tā zūd arī smagums un neapmierinātība: izrādās esmu cīnījies bez pretinieka, lauzies vaļējās durvīs. Visbiežākā no šādām iedomām ir bailes zaudēt draugu. Sīka nieciņa kādreiz nobīstos un iztēloju perspektīvi, par kuŗu ļaunāks nekas vairs man būt nevar: pašiem neapzinoties, padodam sevi tādiem apstākļiem, kas, sākumā būdami pilnīgi nenozīmīgi, noved mūs tik tāļu, ka nespējam aizkavēt sāpīgāko zaudējumu. Un kad tas noticis, tikai tad mūsu acis redz notikušo, bet - par vēlu. Taisni šī iedoma mani visvairāk sāpinājusi. Viņa tik sāpīga - kā iedoma jau - tāpēc, ka tādu perspektīvi man fiziski nebūtu iespējams pārdzīvot... Bet kad saņemos un savus fantazijas apcirkņus iztukšoju no šāda veida pelavām - nepamatotām iedomām, kļūst atkal viss labi, atkal gaiša mirdz drauga seja, atkal gaišums manī. Vai tā jau nav atbilde uz daudziem jautājumiem? Bet arī manī kas prasa pēc atbildes: vai šādām iedomām drīkst būt vieta manī? Un atkal tikai viena atbilde. Un gaisma tad mūsos ilgāk degs, kvēlos - bez pelniem!
28.XI.34. Atkal viena no skaistajām rudens dienām. Aizgāja. Liekas - pēdējā, jo tagad vakarā, nolija pamatīga lietus gāze. Aizgāja līdz ar lietu arī visa burvīga. Atkal sāksies pelēkās dienas ar pelēko dzīvi. Bij tā it kā kas svaigāks ieplūstu sirdī un dvēselē. Saule tā un viss, kas ar viņu ieradies. Un nu vairs nav un drīz varbūt nebūs...
Savādi, ka šo noskaņu radīja cilvēki ar savu ierašanos. Cilvēki, kuŗus reiz pazinu, ar kuŗiem reiz bij kopīgi ceļi. Kaut vai kādu sapni vai viziju (grūti formulēt) man atgādina šie cilvēki. Ja viņi aiziet, grūti ticēt, ka tie būtu dzīvi un ķermeniski, drīzāk bālas pagātnes ēnas. Izsauca dažas atmiņas un aizgāja. Gandrīz pat priecīgs kļūstu, kad viņi jau prom. Prom, kas atgādināja pagātni, kuŗai tik daudz smaguma un sāpju. Tā gribas no visa tā atbrīvoties un būt atkal skaidram un stipram nākotnei. Bet - tas nav vēl. Vēl šis pagātnes smagums liec ne tikai manus plecus, vēl viņš vieš smagumu un tumsu manā dvēselē un daudzās citās. Vēl noliecas galvas, kurām neredz sirmu matu. Bet - nāks arī viņām atdzimšana. Kad pagātnes tumsa vairs nemāks, arī gaisma tad mūsos atdzims.
7.XII.34.
Dienas aizrit darba gaitās. Tomēr mūsu sirdīs gaisma. Draugs strādā arvien sabiedriskos darbos Bolderājā. Jau trīs dienas ļoti auksts. Ziema. Satinies aiziet mūsu tētiņš, auksts un izsalcis pārnāk, bet vienmēr smaidot. Zēns aug. Katra diena dod kaut ko jaunu tam klāt. 
Kandidējam abi ar draugu uz Rēzeknes apriņķa brīvām skolotāju vietām. Inspektoram ziņojam ka esam strādnieku organizacijas biedri bijuši. Vai būs darbs? Rīgā vēl turpinas bijušo soc.-dem. biedru atlaišana.
Dzīvojam šauri, bet dzīve vēl arvien liekas skaista un nozīmīga. Apmeklēsim šad tad mākslas iestādes. Es tik baidos, ka mūsu garīgā dzīve nepaliktu tikpat šaura.
10.XII.
Mēs visi nabagi bez mīlas - ienāca atmiņā senie vārdi. Bet nav taču tā - kāpēc viņus atcerēties? Tomēr... Mīla taču visai dzīvei - ne atsevišķiem brīžiem. Tāpēc, domāju, ne tā vien ir mīla, ko pauž vārdos, ko redz un pat brīži, kas nāk reti vai bieži. Mīla iet līdzi dzīvē, viņa nekaunās no visniecīgākiem sīkumiem, viņa bez skaļiem vārdiem sevi parāda. Nu ja viņu tad neredz? Bet - kāda pretruna atkal! Kāpēc tad viņa jāredz (te jau sākas skaļie vārdi, sākas viņas parādīšana, nevis redzēšana)? Atkal atmiņā ataust senu vārdu saturs: mīla, īsta mīla nekā neprasa, tikai dod. Atdod sevi visu, pazūd šai atdošanā - izplēn...
16.XII.
Dienas aiziet. Nu jau vairāk kā mēnesis mūsu jaunās dzīves te, Rīgā. Bet nekas nav mainījies. Nu tik ātri paiet šīs dienas! Pat darbā - arī tad viss tiek vienmuļi, mēchaniski, vienaldzīgi. Nav pat grūti. Ir viegli kā vienmuļā apnīkstošā rotaļā. Un arī pārējā dzīve tā aiziet.
ceļos jau piecos no rīta (ilgāk nenāk miegs), palīdzu šo to draugam, paēdu, tad - pāris tuvāku mirkļu un aizeju darbā. Lai ietaupītu dažus santimus, daži braucam ar tramvāju. Tālāko ceļa gabalu - 6 kilometrus - veicam kājām. Drusku komiski man: 2 km braucu, 6- eju. (Varētu būt otrādi) Tad darba stundas, atkal 6 km, atkal tramvājs. Esmu mājās, kad sāk jau viegli krēslot. Un vakars tāpat paiet. Daži sīkumi, pāris reizes vēl ēdu un - vēl nav pulkstens deviņi - eju gulēt. Dažreiz vēlāk, bet dažreiz arī agrāk.
Tāpat aizgāja arī Trīspadsmitais. Diena, kas pati liek sevi atcerēties. Tagad viņai jau divkārša nozīme. Ar šo dienu uzsākām savu (gandrīz jau pastāvīgo) dzīvi Rīgā.
Tā gribētos, lai šai dienā mēs kaut uz brīdi aizmirstu visu sīkumaino, lai atcerētos, ka mēs neesam tāpēc šai dzīvē, lai klausītos un spriestu tikai par mietpilsoņu sīkumiem. Šai dienā atcerēsimies mīlu - viņa neprasīja nekādas mērauklas, viņa varēja rasties tikai ārpus mietpilsoņu liekulības.
Kopā izlasījām "Lolitas brīnumputnu". Skaista pasaciņa, kuŗas čaulā ietverto domu derētu atcerēties arī tiem, kam augdienu nav jādomā par materiālām rūpēm, tiem, kas valda. Nav tādu cerību vai ilūziju.
Gara pasaule man maz nodarbināta. Tāpēc gribas arvien vairāk sevī uzsūkt, arvien plašāk savu dvēseli atvērt visam, pēc kā viņa tiecas. Vispirms tuvam cilvēkam. Nekas (ne grāmata, ne citāda veida daiļuma vērošana) nedod to, ko īsta gara harmonija ar mīļu cilvēku. Te vēl līdz šim (arī tagad) nebij neviena sveša vara ielauzusies. Tā gribētos šo mūsu labāko daļu turēt tīru no visa mazā un sīkā.
28.XII.
Ziemas svētki gaŗām. Šķiet, viņi nebij īsti piemēroti mūsu materiālajam stāvoklim. Tomēr - gaŗām jau viņi. Ir cilvēki, kas vēl pieauguši, pat dzīves otrajā pusē, ir tad vēl daudz sagaida no šo svētku gaišuma. es - nē. Nezinu, kāpēc. Varbūt tāpēc, ka dzīvi jau agrā bērnībā man iznīcinājusi ļoti daudz illūziju, kas citiem bērniem vēl dārgas, kad bērnu dienas jau tāļas kļuvušas. Arvien man bijusi sveša eglīte - nav bijis man tādas eglītes, pie kuras varētu brīvi justies (bērnībā) "pieklājības" nepieciešamība un bailes par īstas etiķetes ievērošanu arvien sabojājušas dabisko bērna prieku. Tāpēc viņa tagad nebij. Un nebūs vairs.
Divas eglītes šogad bij. Pirmā - "mājās". Vienīgais prieks, ka viņa patika, bij kas jauns mūsu dēlam - viņa pirmā eglīte. Vairāk nekā. Ir ļaudis, kas arī veļ tagad vārdos un rakstos apgalvo, ka eglītes gaišums tuvinot cilvēkus. mani tas nepārliecina. un pierādījums tam - arī pie šīs "mūsu" eglītes bij divi savā dziļākā būtībā sveši cilvēki, kuŗus neskāra ne gaišums, ne kas cits, kam sakars ar eglīti. Pats svešākais - es. Svešumu vēl pavairoja jezuitisms, kas tagad tik stipri iespiedies mūsu kopējā, ir manā atsevišķā dzīvē no ārpuses. Ļaunākais, ka tas nāk no tās puses, no kurienes gribētos, gaidīt sirsnību vai
Viena lieta man visvairāk patīk. Vēl starp viņiem neesmu pamanījis nevienas mietpilsoņa sejas, kas tik raksturīgas pie tikko nodrošinātiem, nepilnīgi nodrošinātiem un sākumā pat pie nenodrošinātiem ļaudīm. Vai viņi jau būtu tam pāri? Negribu būt mietpilsonis, neesmu tāds, bet tomēr manī vairāk mietpilsonisku īpašību kā viņos. Ārkārtīgi nevaru ieredzēt visu mietpilsonisko sīkumainību. Varbūt, pat pārāk neiecietīgs (un nepelnīti - tomēr nav gribas sevi labot) esmu pret tiem, kas vai visas dzīves satur saprot dzīves niecīgu, nenozīmīgu un citus neinteresējošu sīkumu cildināšanā; bieži pat bez mēra.
Manī šis, tas mainījies pa šīm divām dienām, kopš strādāju. Ir kā stingrāk stāvētu uz kājām, it kā drošāks būtu kļuvis. Pilnīgi droši skatos sejā ir strādniekam, ir kungam zvērādas mētelī. pamazām nivelējas arī pieklājīgas manieres, kas manī nav bijušas drošas, toties - drusku nevietā pārspīlētas. tas mani iepriecina. Kļūstu vairāk dzīves cilvēks. Tādam jābūt - tādam jāaug, jāveidojas.
16.XI.34.
Saņēmu savu pirmo algu - divus latus un septiņdesmit santīmus. Izrādās - lietainais laiks nebij atļāvis mums nopelnīt vēl tos trīsdesmit santimus, tāpēc tie mums iztrūka. Kad gājām verandā, kas mums izpilda kantoŗa vietu, redzējām, ka mūsu Uzvaras parka daba biedri vēl "ierauj". Un mēs jau bijām atnākuši no darba vietas līdz autobusa pieturai, atbraukuši līdz mūsu pieturai Āgenskalnā un atnākuši uz "kantori". Starpība...
Esam tipiski "intelligentie bezdarbnieki". Pat autobusa pasažieriem, liekas, tas nepalika apslēpts. Debatējam. Par sabiedriskiem jautājumiem, polītiku? Nē. Par tīro zinātni. Jautājums, kas bij nostājies mūsu interešu krustugunīs, bij neapšaubāmi ļoti svarīgs. Viņu uzstādīja un formulēja kā pozitīvi atbildamu kāds 46 gadus vecs "intelligentais" ar sirmiem matiem, ja dellfini un valzivs nav tāds pat zīdītāju dzīvnieks? Izrādījās, ka viņu tomēr apstrīd citi "zooloģijas un botānikas pazinēji".  Redzot sava gandrīz jau pozitīvi izšķirtā jautājuma negaidītā virziena atbildi, jautātājs mulsumā nedroši jautāja: bet tad gan viņai ļoti, ļoti lieli ikri?! Protams, smiekli viņam atbildēja. Kāds cits šim interesantam jautāja, - cik lieli zobi esot valzivij; vēl kāds cits - vai viņa olas ar` dējot? (jautātājs saucās Vanags). - Tā mūsu dzīves jautrā puse. Mazliet savādi kļūst, domājot par mums, tiem, kas kopā strādājam. Ir it kā divas dzīves mums katram: viena te, smilšu kāpās kopā ar citiem līdzīgiem, otra - pie savējiem. Liekas, viņi pilnīgi pretējām tendencēm, tomēr nav tā. Ļoti ciešām saitēm saistīti: jādzīvo viena, lai būtu iespējams dzīvot otru.
17.XI.34.
Neko neatzīmēju. Sīkās rūpēs mājas dzīvē ātri aizrit diena. Vakars pienāk, nogurums arī. Bet vakari mums būs un ir tas laiks, kad var atļauties garīgām interesēm. Vakari ir tie brīži, kad mēs varam pārrunāt dienas notikumus, piedzīvojumus ar draugu.
- Kad jūtos nogurusi vakaros, tad pārņem arī skumjas par savu nespēku pārvarēt to, pārņem skumjas ka jāzaudē dienas skaistākā daļa.
31.V.35.
Uz galdiņa ziedi. Neaizmirstulītes, dzeltenie vizbulīš un smaržīgās narcises. Ziedonis.
Vēl esam Vaiņodē. Vēl - Daudz lasu. Lasu, lai tikai aizmirstu sevi, lai dzīvotu citu dzīvi - Pēc piecām dienām saņemšu savās rokās Tevi, mans bērns - Šī doma mani reibina. Sirds nemierīgi pukst iedomājoties to brīdi, kad jutīšu mazo mīļo Vizbulīti pie savas sirds -
Liela laimes diena tā būs - - - Vai būs? Vai varēšu to sagaidīt? Gandrīz liekas ka tik liela laime nevar man vairs tuvoties - Vai tiešām pienāks šis laimes brīdis?
Un šīs piecas dienas šeit liekas būs bezgala gaŗas - Gribas aizmirsties - Lasu. Lasīšu -
19.jūnijā, 1935.g.Esam nu visi Rīgā. Esmu laimīga. (Tikai viena ēna - darba jautājums rudenī).
Centrā manai dzīvei stāvs Guntītis. Visa dzīve rit un veidojas atkarībā no mazā dēla -
Negaidu nekad vakaru un nākošo dienu, jo katra diena ir jau vesela dzīve, kuŗu gribas pēc iespējas labi nodzīvot. Dienas nu ir kļuvušas īsas.
Tagad drīzāk cīnos ar dienu īsumu. Gŗūti iekārtot dienu tā, lai puslīdz visu nodomāto izdarītu.
Draugs arvien strādā Vecāķos pie kāpu nostiprināšanas. Mājās ir ap plkst. 3iem. Pēcpusdiena mūsu. Tik nedzīvojam vienā dzīvoklī. Naktis draugs pārguļ kādā "gultas vietā", jo dzīvoju pie mātes un dzīvoklīts ļoti mazs. (Maza istabiņa un maza, maza virtuve).
Un tomēr tagad jūtu dzīves prieku, dzīvi -
25.I.35.
Šodien, no rīta, prasīšu skolas priekšniekam atļauju izbraukt uz vienu dienu pie bērniņa.
Kamdēļ uztraucos tik ļoti? Sirds itkā gurst -
Vai es tik nebrīva? Vai vergs arvienu? Vai varbūt to var apzīmēt par nervozitāti? Jāapvalda sevi, jātur sava būtne grožos.- Tā cīnos ar sevi. Šāda iekšēja cīņa ir smaga - Cik gŗūti iekaŗot saprātīgo brīvību sevī. (Brīvība nē patvaļa)
Ja dabūšu atļauju, tad rītā šinā laikā tuvošos savai ligzdiņai ar drebošu sirdi. Ai, kāda saules un laimes diena būs rītdiena!
Laulība ir divu siržu uzticība - - 
Draugs, es par to domāju, es atceros, ka Tu to vienmēr teici -
Braucu! Laukā sniegputenis, bet manās krūtīs saule.
28.I.34.
Atkal viena - Un tomēr ne tik viena, kā pirms braukšanas pie jums, mīlie. Jūsu tēli vēl manās acīs tik dzīvi - Esmu stiprāka kļuvusi no šī brauciena. Itkā brīvāka, apzinīgāka sevī kļuvusi.
Daži mirkļi ar draugu ielēja gaismu manī. Es mīlu, mīlu tik ļoti Tevi - Esmu laimīga, ka Tu esi tāds un ne citāds. Esmu lepna uz Tevi. Tu nesi savu dzīvi nesaliecoties, Tava patiesība un īstums iztur pārbaudījumu - Kas grib būt patiess un īsts tam jācieš, bet šīs ciešanas ir gara zeme -
- Kāmēr biju pie jums, mīlie, gribēju uzsūkt jūsu būtni sevī - Ilgi, ilgi varēju vērot savu mazo dēliņu, katra minute bij dārga - es nesu Tevi rokās, es ieaijaju Tevi ikreizes, es biju laimīga, kad redzēju zilās acis vērstas uz mani, kaut jutu mazo galviņu pie savām krūtīm. - Kad gāju projam ilgi skatījos Tevi kā gulēji Tu, rociņas brīvi izmetis uz sāniem. Mīļā sejiņa.
prombūtne no bērna un drauga.
9.I.35.
Es lūdzu katru rītu par Tevi, manu mazo dēliņ! Es lūdzu arī par Tevi, manu draugu. Lūgšanā mana dvēsele ir pie jums vistuvāk - 11.I35.
Sapņoju katru nakti par draugu un dēliņu. Mīļo mazo puisīti, mana jaunā dvēselīte! Tu esi pumpuriņš, kuŗam jāpaveŗas par skaistu ziedu. Tu esi un Tev jābūt labākam par tētiņu un par mani. Kaut mēs būtu labi vecāki Tev! Kaut es būtu laba māte Tev.
Šī šķiršanās ir gŗūta. Esmu tomēr vairāk aicināta būt mātei, ne tautskolotājai - audzinātājai. Mans bērns, man sirds katru dien itkā asiņo vēl. Un es domāju šīs vāts nesadzīs, kāmēr atkal varēšu katru vakaru noliegties par Tavu gultiņu, noglāstīt Tavu galviņu un palūkot vai Tavas mazās rociņas nav vēsas, lai apsegtu tās -
12.I.35.
Dzīve ceļas nāvē. Lai stiebrs varētu augt, sēklai jāiet bojā. Neviens nav pacēlies, iekams nav gājis cauri sāpju ugunij.
Dvēsele nevar iet bojā. Dvēselei jāparvar visas materialās varas. tas likums ir mūžīgs - To nesu sevī. Tas likums ir Neaptveramā jausma.
"Cilvēks neiegūst savu pastāvošo laimi, tad, kad viņš atdodas kaut kam, kas ir lielāks kā viņš pats, idejam, kas viņu izved pāri viņa individuālai dzīvei - kā tēvija, cilvēce, Dievs". ("Sadhana").
Tikai iegūstot bērna skata skaidrību un brīvību, mēs varam izprast visu lietu būtību.
Draugs, bij bezgala smagi brīži tuvojoties šķiršanas stundai un tomēr ātri atmirdzēja blakus arī laime - Mēs jauni, mēs cīņas spējīgi, mēs mīloši - Mums Gunītis, mūsu bērniņš, mums griba dot tam labāko no sevis -
Darba dienas sākušās. Es strādāšu, strādāšu, bet neliegšos un nedrebēšu vairs šī tumša cilvēka priekšā - Sīks un ļauns ir Vaiņodes skolas priekšnieks, bet vai tamdēļ jāaptumšo dzīves prieks? Jānes sauli un brīvi sevī. Jābūt garīgi stipram, savaldīgam, lai iespaidotu un saturētu fizisko uztraukumu.
17.februārī apciemošu atkal draugu un dēliņu - Kamdēļ mana māmiņa tik atturīga? Es arī pēc viņas siltuma ilgojos, pēc viņas glāsta - Vai es neprotu pieiet? Jāmēģina - to labāk.
Iešu drīz gulēt. Gurdenums pārņem. Tu ar dēliņu jau guli - Mīlie, šodien bieži un ilgi skatos uzņēmumā,
Kā iedalīt dienu? Kā dzīvot? Tas vienmēr nodarbina.
Cilvēks bieži pats aiz nevīžības atņem sev skaistus brīžus un savus spēkus. Jābūt vienmēr cīņas stāvoklī ar sevi -
- Audzinot Gunīti nu atklājas mana neprasme, mani trūkumi. Es cenšos laboties. Tā tad mans bērns mani audzina. Visi Gunīša trūkumi, kā ļauni pieradumi ir manas neprasmes augļi. Es nu gribu ar varu tos iznīcināt, bet nonāku afektā, moku i bērnu, i sevi. Tā nevar. Ik nākošā diena pamatojas uz iepriekšējās - šīs dienas. Tamdēļ nepieciešami šinī dienā, šinī acumirklī laboties pieliekot visu enerģiju.
Puisēns guļ. Tikko modīsies jāievada viņa dzīvē patīkamā gultnē, bez lutināšanas - Tas ļoti gŗūti.
Puisēns ir ļoti mīļš. Ilgi, ilgi varu viņā skatīties; katra jauna izteiksme, katra kustība rada prieku.
Šodien sestdiena. Man patīk viņa. Man patīk visu kārtot, tīrīt. Gribas būt tīram iekšēji un ārēji.
19.XI.34.
Vakar pagāja pirmā svētdiena, ko pēc vairākiem mēnešiem ilgas "svētīšanas" atkal biju nopelnījis. Biju nopelnījis atpūtu. Nu tāpēc arī izlietoju visu dienu tikai atpūsdamies - mājās. Dzīvojām trijatā. Reizēm manī daudz labu apņemšanos, daudz labu nodomu, bet - žēl! - vēl arvien esmu par vāju tos izvest. Taisni fiziski to nevaru. Arvien ceru: uz priekšu tāds būšu (domāju laboties), bet arvien vēl jāatliek. Neapšaubāma vājuma, gribas trūkuma pazīme. Kad tas būs citādi? Kā to izskaidrot? Nenokārtotā dzīve? Bet mūsu dzīves vislabākajā un kārtīgākajā posmā (tas, protams, tā tikai ārēji) pavisam nebiju labāks. Tāpēc nevar aizbildināties ar ārējo, nevar mierināt ar labošanos nākotnē. Reiz domāju, ka mans cietumniecības periods būs mani taisni šaurākajā personīgās dzīves sfairā labojis. Cerēju, ka sāpēs pēc zaudētiem laimes brīžiem turpmākajos būšu apdomīgāks - labāks un saudzīgāks pret mīļo būtni. Nav vēl tā. Par maz bijis sāpju un ciešanu, lai mani radikālāk pārveidotu. par maz esmu ķēries pats pie šī darba. Ar apstākļiem vien nepietiek. Jāsaņem pašam sevi rokās. -
Vēl reiz redzēju, cik jūtīga un trausla mana meitene. Vai arī man te nepienākas sava daļa "nopelnu", ja viņas sāpēm reizēm jāizplūst asarās? Atbilde - neapšaubāmi. Domāju, neesmu pārāk ļauns pret viņu, bet - tomēr vēl labāks varu būt.
Lietaina diena šodien. Darbā daudzi iztrūka. Es to negribētu nekad darīt, ja vien citi apstākļi nespiedīs. Ir tik gaiši, labi un viegli strādāt arī lietainā dienā ar apziņu, ka divas mīļas acis gaida. Un tā steidzos katru dienu pie viņām. Skatīt viņas un visu, kas ap viņam - mans tuvākais prieks un labākā atpūta - garam un miesai.
Saņēmu pirmo vēstuli no paziņas. puslīdz iespējams caur viņu kaut kādu darbu - diezgan smagu - dabūt. Peļņa laba. Bet patlaban man nevajag . Varbūt noderēs kādreiz. Rakstīšu - pateikšos.
siltums tad strāvo caur sirdi un acis valganas kļūst. Dievs, sargā jūs! Es katru dienu lūdzu par jums - - -
29.I.35.
Kādas drūmas domas un ainas uzpeld.
Vai Gunītis vesels? Kā jūtas mazais? Manu bērniņ, es nododu Tevi Viņa rokās. Dievs, sargi dēliņu!
Pēterīt, Tu jau strādā. par Tevi arī domāju - Es iešu drīzi uz darbu. Gaidu jau vēstuli.
14.III.36
Es mīlu savu draugu, savu bērnu. Esmu laimīga un gaiša, tamdēļ ka mīlu.
Esmu vairāk kā jebkad vienota garīgi ar savu draugu.
Vakar savā svētku priekšvakarā ar skaidru sirdi sagatavojos saņemt un pēc iespējas labāk turpināt savu 28.gadu.
Mūsu tētiņš strādā kā mājskolotājs kādā turīgā ģimenē. Tagad materialā ziņā esam stipri uzlabojušies. Pavasaŗa brīvdienas pavadīju pie drauga. Viņam atsevišķs dzīvoklis. Lieldienu brīvlaiku pavadīsim kopā.
Darbs skolā ir patīkams.
30.VIII36.
Rīgā.
Nejaušs gadījums gribēja, ka jau vakar iebraucu Rīgā, lai šodien sagaidītu savus trīs mīļākos cilvēkus iebraucam māti, Luizi un Gunāru. Tāpat gadījuma dēļ atkal atradu šīs mana drauga un vēlāk kopīgi rakstītās piezīmes.
Ir tomēr labi, ka šai grāmatai uzticam daļu no sevis. Pārlasīju atkal šīs piezīmes, uzmetumus. Dažādas pārdomas, izjūtas sakarā ar to. Vispirms tikai personīgas. Daudz skaistu vietu mana drauga atzīmēs. Man patīk Luizes pretspars mūsu smagākajos dzīves brīžus, ar labpatiku atceros arī savu spēku tad, kad vajadzēja atkal sākt visu no gala 1934.g. rudenī.
Ir vietas, kur gribas iebilst. Vispirms pašam pret savu nevarību. Apzināties to, apzināties arī, ka nav vairs manī pietiekoši spēku to uzvarēt un tad - stāstīt to sīki otram, savas dzīves draugam. Absurds! Divi ļaunumi ar vienu cirtienu: dzīves biedra spēku vājināšana un lūgšana pēc palīdzības. Un abi - gremdē mūs, par visiem vairāk mani. Tas jālabo. Un šo reiz pēc Luizes aforisma: vispirms nostiprinies pats (individuāli), tad ej pie citiem (kollektīvā).
Viegla nepatika man pret drauga misticismu. To esmu arī teicis: kādēļ radīt liekus jēdzienus un terminus, ja dzīvē tiem absolūti nekādas nozīmes (pozitīvas) nav bijis un nav. Un gribas piebilst - nebūs, jo dzīve taču atpakaļ neies.
Jūtu dažas pārmaiņas Luizes uzskatos. Tās saprotamas. Jauni laiki nāk ar jauniem iespaidiem, kas veido darbā citas domas, slēdzienus. Un vai tad brīnums, ja arī citi uzskati rodas šķietami sabrukušās veco uzskatu ietvērējas ideoloģijas vietā. Še tomēr arī mana kļūda. Pārāk personīgu esmu sācis veidot mūsu draudzību. Viņai jābūt tādai kā sākumā. Ar sava gara spēku (tam jārod piemēroti izpausmes veidi) man jāveido Luizes
Bet vairāk sāpēja, ka Tu biji neatsaucīgs un stingrs - kā roka neatrada siltu izlīdzinošu pretspiedienu - Tas visvairāk ievainoja -
Pārlasīju Tavu dzejolīti - Uztvēru, sapratu - Pirmo reizi tik pārslīdēja tam acis - 
Mēs vēl to kopā pārlasīsim un es drīkstēšu pakritizēt -
Gaidu atkal šīs dienas tikšanos. Gaidu no Tevis mīļus vārdus, siltus vārdus - Man auksti bez tiem - Gribas patverties un sasildīties Tavās skavās - Draugs Tev jābūt stiprākam par mani -
- Es skatos uz mazo meitiņu un domāju, kaut viņa līdzinātos Tev - Jau pavasarī bieži skatījos uz Tevi, Tavām acīm, Tev līdzīgu -
Kad atnāca mani apciemot Gunītis - ieraudzīju cik skaistas ir viņa acis - ieskaties, draugs! Un arī viņa actiņas vienmēr dzīvi atmirdz domājot par viņu - Mazo, puisīt, kaut ātrāk mēs būtu kopā, lai to labāko dotu Tev -
To labāko es gribu dot, bet vai spēšu?
Mīļotais draugs, mūžīgā cīņā jābūt ar sevi -
Jālabo sevi jūsu dēļ - Jūsu dēļ mani mīļie.
Draugs, mīļotais, drīz arī mēs šķirsimies uz ilgākiem laiku sprīžiem - To iedomājoties asaras nevaru valdīt - Esmu tik pieradusi pie Tavas gādības. Esmu pieradusi sajust Tavas rokas, Tavus glāstus -
Kā Tev, tā man ir vajadzīga mīla -
Bez mīlas nav gaišuma dzīvē, nav uzdevuma un mērķu
1.III.38.
Mīļotais draugs!
Es redzu Tavas acis kopš vakardienas šķiršanas. Tavas acis - zilas un bezgala mīļas. Man viņas liekas jau divas dienas tādas ka dziļāk iekritušas - Tavas acis tik mīļas ar sīkām krunciņām stūrīšos. Ja nebūtu šo krunciņu, nebūtu tās acu izteiksmes, kas man tik dziļi iespiežas sirdī - Un man gribētos skūpstīt Tavas mīļās acis, skūpstīt, lai Tu justu cik esi man mīļš - Tava "dvēselīte" man mīļa, kas atmirdz Tavās acīs -
Tu lūkojies manī it kā gribētu manī izlasīt to, kas nav cilvēkam izlasams un pateikt to, kas parasti vārdos  nav izsakams - Un tomēr tā ir dvēseļu saskaršanās - Un tad es zinu, kas ir mīla -
27.X.
Ilgi neesmu neko par sevi Pēterim rakstījusi. laika maz, bet arī gribas nav no nevaļas izraut laiku rakstīšanai - Gribas nav, jo esmu sevī nemierā. Nevaru atrast mieru - Man trūkst spēka veikt uzstādītās prasības un tamdēļ manī tikai ismisums plosas, plosas un ārda.
Guntīti uzrauga Pētera māte. Visu laiku dzīvojam te saticīgi kaut vēsi, bet vakar sākās vecais kaŗš, kas jau pirmajā kopdzīves gadā šad tad uzliesmoja. Es ar visu būtni izjūtu, ka es viņai nepatīku, tāda kāda esmu un manī atkal nav sirsnības un mīļuma pret viņu.
Vispār manī maz siltu jūtu -
Šodien biju Madlienas baznīcā. Nē, nevarēšu arī šajā organizacijā iestāties, kaut Kristus tēls arī man ir svēts un Kristus mācību atzīstu par augstāko mācību no tām ko pazīstu. Šad tad cenšos izprast evanģeliju, pārdomāju lasīto - Ar soc. - dem. organizacijas izbeigšanos (sāku arī šo organizaciju kritizēt un bij brīži, kad gribēju to atstāt) negribu vairs saistīties nevienā biedrībā, ne draudzē. Nevaru panest tās pretruņas, ne draudzē, ne partijā. Jau tā diezgan pretruņu sevī ikdienas, jau tā jācinas ar sevi līdz izmisumam.
Sirds sāpīgi sarāvās, kad atmiņā uzausa, mans pirmais un pēdējais "dievgalds"- iesvētīšana.
Mani teicās mīlam kāds draudzei piederīgs, "kristīgs" cilvēks, bet šini svētajā dienā viņš neuzdrošinājās pats pie manis būt; biju tik vientuļa un jauna, un nepiedzīvojusi - Rozes gan bij atsūtītas krāšņas, bet tās tik maskēja un sedza zaņķi, kādā šis "kristīgais" mani vilka. Un es jau staigāju pa šo purvu - - -
Un šis "kristīgais" runāja ar mani par savu vai mūsu Dievu? Nē, viņš klusēja un tikai tīksminājās savā labsajūtā.
Un kad manī sāka protestēt mana dzirkstele - tas mazais atspulgs no dievišķa, kad sacēlās riebums pret šo purvu un tumsu, kad sāku ilgoties pēc saules un atklātības, tad es vairs nevarēju dot tīksmi. Mans nemiers aizdzina to. Bet es biju tik vientuļa, jauna un arī gļēva. Es saucu to vēl atpakaļ, es gribēju gandrīz klusēt un grimt šajā purvā - Un tomēr dzīve mani no šiem dūņainiem ūdeņiem izskaloja krastā. Krastā bij dzestrs vējš un cieta zeme - Tomēr te atvērās plašās debesis, saule un brīve - Es iemācījos nīst pagājušo - ne nožēlot. šad tad vēl vajadzēja iebrist kaisles un tīksmes purvā, tomēr šoreiz es ātrāk cēlos un, saņēmusi spēkus, skrēju laukā Kaut mani arī sauca atpakaļ, es varēju nīcīgi pasmieties, riebumā nospļauties un pateikties Dievam, ka eju pretī saulei, kaut arī gaiss ir dzestrs - Un tagad šādiem kaislību purviem un dīķiem gribu apiet apkārt, negribu vairs viņos kāpt.
Un peļķēs tomēr arvien gadas iekāpt. Pēc tam arvien jānomazgājas - Sabiedrībā daudz peļķu gadas. Arī ģimenes dzīvē to netrūkst. Jāaudzina un jāstiprina uzmanība - tad tik bieži negadīsies iekāpt peļķēs -
1936.g.13.decembrī.
Cik varējām tik pavadījām vēl viens otru ar acīm - Mēs - Tu un es.
Tad auto aizveda mani uz manu darba vietu - Daugmali.
Visu ceļu manī skanēja viena dziesma - laimes un mīlestības dziesma. Esmu laimīga, laimīga, laimīga.
Pat mājās nākot no auto piestātnes, pa tumšu un slidenu ceļu arvien tā pati dziesma skanēja - Tik pa trepēm kāpjot, uz acumirkli ieskanējās prasības sauciens pēc Tevis, lai Tu tulīt būtu šeit, būtu klāt, būtu mūsu mājās, lai mēs būtu visi kopā. - Tad pavērās durvis un tēte mamma parādījās uz sliekšņa, tad mazais Gunītis savā zilā adītā uzvalciņā. Un es atkal ieslēdzos sava bērna un darba vidū. Bet pie Tevis būs manas ilgas, mans mīļotais gaišais draugs!
Esmu laimīga. Kas ir mana laime?
Mana laime esi Tu mīlošais un mīļotājs draugs, Tu mans mazais bērniņ, Tu - mans darbs.
Mēs esam veseli visi, mēs gribam strādāt, mēs gribam dzīvot. Pašreiz mūsu dzīve ir skaista, lai gan nedēļas dienas mūs šķir. Vajag pamest tikai acis uz pagātni, neseno un tūliņ ieskanas: "Nu esmu, esam laimīgi!"
3.III.38.
Visa vakardiena un pagājušā nakts bija pildīta ar tādu smagu un nožēlu pilnu sajūtu - Žēl bija ka viena tikšanās, viena īsā stundiņa dienā, kuŗu tik ļoti gaidīju jau no paša rīta, bija mums nolaupīta - Un mēs paši sev to nolaupījām, izpostījām. Tu vai es vainīgs vairāk vai mazāk?
Es nezināju, ka Tu tik nervozs esi palicis pēdējā laikā - Un pirmais Tu negribēji meklēt izlīdzinājumu -
Es zinu, esmu dažreiz neprātīga savā runāšanā - Piedodi to man - Atkal zvēru sev tā būs pēdējā reize - Vai tiešām tik gļēva esmu, ka nevaru apvaldīt uzplūdumu, kuŗš acumirkli pazustu, ja mazliet prāta pieliktu klāt - Un tā sirds skuma visu laiku, ka esmu vēl tik maza un sīka raksturā -
5.III.38.
Tu aizgāji no manis neticēdams maniem vārdiem.
Un tomēr, draugs, man jāsaka Tev vēl reiz to pašu. Tu, mans mīļotais, esi manā dzīvē tas galvenais, tas, kas piedod visai dzīvei saturu - Tu, Tu un es - mēs esam cieši saistījušies mīlas un draudzības saitēm - Tās nevar šķirt, vairs atsiet, tās var tikai pārraut vai pārcirst - Bet tad asiņos viens vai otrs -
Bērni?! Jā, tos mīlu, te arī ir saites - Tie ir mūsu bērni
6.III.38.
Vai Tev kādreiz likās ka mīlu Tevi mazak par mūsu dēliņu? Jā, es biju gan aizņemta ar šo mazo, trauslo dzīvībiņu, man bija jādod tam daudz siltuma, lai viņš augtu -
Es toreiz mazāk rūpējos par Tevi. Bet vai tādēļ nebij mīlas arī pret Tevi?
19.X.
Šodien tik asi izjūtu, ka mūsu dzīve var beigties katastrofali - šķirta dzīve - nenormala. Man trūkst vīra, drauga, stiprāka atbalsta.
Bezgala vientuļa un atstāta jutos šai rītā, kad savā nespēka un nevarības dzīta nonācu afektā pret mazo dēliņu.
Viņam trūkst tēva. Un es svaidos no mātes maiguma uz tēva bardzību. Man sevī jāapvieno i tēvs, i māte. Bet es to nespēju. Esmu nervoza kļuvusi, nesavaldīga. Miesīgi sodīju Guntīti. Un man pašai liekas, ka esmu pati soda sitienus, kauna soda sitienus saņēmusi - Pašai sāp līdz neprātam.
Manī ir divas sievietes (un tas manu dzīvi ārda un neļauj veidot ne bērnu, ne sevi, ne mūsu dzīvi). Viena - pastāvīga, stipra, ar apstākļiem samierinoša, gatava visos apstākļos saglabāt mūžības atspulgu, mūžīgās vērtības; sieviete, sieviete, kuŗai vajadzīgs vīrs, kuŗš par viņu rūpējas, ir viņas dzīves noteicējs, sniedz sievai atvieglotu materialo dzīvi, ved viņu dažreiz līdzīgi bērnam, kur nedroša taka, vīrs, kas dod iespēju sievai kopt un rūpēties par māju, bērniem. Izdaiļot māju, atļaut tai veikt tīri sievišķīgus pienākumus, kā tūkstošiem sievietes mātes to dara. Vīrs, kas var atļaut sievai būt mātei un viņa papildinājumam, dzīves iekārtotājai -
Un es ilgojos tēva-vīra. To pašu, ko pirmā gadījumā gribu sniegt vīram, to pašu šinī gadījumā prasu no viņa.
Kamdēļ man pašai sāpēja pēc soda? tamdēļ ka sodīju dusmās, nepacietībā.
Guntītis nervozs bērns. Es satraucu viņu ar savu nesavaldītu izturēšanos -
"Mamma, mīļa!" un maza rociņa glauda manas rokas itkā mierinot mani. Ak, dēliņ, man kauns no Tevis, man žēl ka esmu tik nemākulīga tavā audzināšanā
uzskatu attīstība. Gūstot jaunas atziņas, man viņas jādala ar savu tuvāko draugu un jāpiesaista viņš tām. Tad svešais iespaids negūs virsroku, bet varēs izpausties pozitīvā kritikā.
5.septembrī, 1936.g.
Gaŗa un klusa diena. Dūc kaut kur tālumā vienmuļi kuļmašīna. Kaut kur mauj govs, kaut kur iedziedas gailis - Saule lēnam atbrīvojas no mākoniem un mana istaba kļūst gaišāka un siltāka.
Dēliņš guļ savā gultiņā.
Visu dienu nesu sev līdz klusas skumjas. Tu aizbrauci un nu vesela nedēļa būs jāpavada klusumā un svešā apkārtnē. - Viss vēl te svešs un tamdēļ jūtos arī vientuļa.
Domās bieži esmu pie Tevis un pie tām dienām, kas nāks, kad Tu būsi te.
Bieži vien garā redzu savu pagājušā gada darba vietā. Tur tagad liekas viss pievilcīgāks nekā te. Žēl Madlienas.
Tagad mazliet nemiera ienes arī jaunie priekšmeti, jauni skolotāji, skolēni.
Priekšnieks ir liels materialists. Aizņemts ar savu jaunceļamo māju un saviem bērniem.
Viņš man liekas būs un ir labs izmantotājs.
Kādas būs te manas darba dienas?
Atkal no jauna jāsaņemas; ar lielu drošību un izturības apziņu jāķeras pie jaunā darba lauka.
6.septembrī, 1936.g.
Šodien atkal tāds nemiera pilns noskaņojums. To rada priekšā stāvošais darbs un galvenais attiecības ar pārzini. Tas ir līdzīgs tips Vaiņodes skolas priekšniekam Ciemgalim. Grib valdīt, grib būt labāks un spējīgāks par darba biedriem - Tādā gaismā nostādīja viņu bijusi Daugmales skolotāja. Mana priekšgājēja, kas te nodzīvoja piecus gadus. Visumā viņa ir neapmierināta gan ar darba apstākļiem, gan ar kolēģiem, gan sabiedrības daļu.
Priekšnieka kundzi nestādīja par bīstamu pļāpu. Varbūt viss nav tā kā viņa stāsta, bet zinamu noskaņojumu tas atstāj.
Jāizvairas no tuvības.
Jādod tik daudz, cik spēj. Cik esi spējīgs, tik strādā un neuztraucies par lielākiem prasījumiem. Tad arī būs labi. Tas mans apmierinājums.
1937.g.9.janvārī.
Sestdienas vakars. Kluss. telefona drātis dūc vienmuļīgi. Dēliņš guļamistabā drāž zīmuļus un zīmē. Nupat pārnācām no pastaigas. Beidzot iestājies sals. Debess bija skaidras, saule jau norietējusi, viena zvaigznīte gaiši mirgoja virs meža. Nolauzām priežu zarus un caur krēslaino birzi nācām abi ar dēliņu mājās.
Visu pēcpusdienu ilgojos pēc Tevis, draugs. Kaut atbrauktu Tu! Un ja reiz tādas ilgas iezagās sirdī, tad miera nebūs līdz rītam.
Klausos katros soļos uz trepēm. Varbūt nāci Tu. Tu jau māki kādreiz pārsteigt. Kas gan priekš Tevis 12 km no Ķekavas. Ja tik esi apņēmies mūs apciemot. Pēdējā laikā tiekamies iknedēļu un nu šī sestdiena un svētdiena bez Tevis liekas tukša un nemīlīga.
Rakstīt vēstuli negribu; gribu Tevi dzīvu redzēt, runāt, ielikt savu roku Tavā siltajā plaukstā un justies droša ka Tu mīli mani un esi mans.
Atkal darba laiks sācies. Viss pieder darbam skolā - Es nežēlojos par to, bet prasu no dzīves sestdienas vakaru un svētdienu sev, mūsu kopējiem brīžiem - mūsu šaurākai dzīvei, mūsu sirdij.
10.III.37.
Divas nedēļas atpakaļ saņēmu paziņojumu, ka esmu Daugmales 6 kl. pamatskolā apstiprināta par pastāvīgu skolotāju. Beidzas klaidoņa gadi. - Pirmā doma bija - nu man var būt vēl viens bērns.
15.III.37.
Savā dzimšanas dienā atkal radās liela vēlēšanās dzīvot saskaņā ar savu iekšējo "es", sasniegt un piepildīt nodomātu.
Draugs bija pie manis. Mīļi pavadījām visu dienu. Lasījām man dāvātos "Sila ziedus". Draugs novēlēja prieku, prieku cilvēka mazai un kuslai cilvēka sirdij. Runājām ilgi par bērniem, par turpmāko dzīvi - Tik mīļš man ir draugs. Cik zilas un skaidras ir viņa acis, tikpat skaidra ir viņa dvēsele - Man dažreiz liekas es mīlu viņu vēl par maz - Mans visumīļotājs, man žēl to acumirkļu, kad sirds Tev aizveŗas, kad es savā iedomā un spītībā pievēršos tikai sev.
18.februārī, 1938.g. plkst. 13.45 man piedzima meitiņa. Nosaucām par Ruti.
7.XI.37.
Vai var izlabot ļaunu darbu tikai ar labā darīšanu pēc padarītā? Vai nav vajadzīgs te vēl sods? Sods, kas nes lielas sāpes?
Visu vakardienu domāju par to. Pat teicu: Ja man Gunītis arī būtu jāzaudē, tad to esmu pati nopelnījusi, to pati - šo nelaimi aicinājusi.
Un, sirdi pārmetot par nodarīto pret mazo bērnu, vēlējos kaut nākošās sāpes, dzemdību sāpes man būtu lielas, lai es tad saņemtu savu sodu par nesavaldību un dusmām pret bērnu.
Es situ savu bērnu. Es situ ne tikai pārmācot viņu, bet atvieglinot sevi, kaut kas jau tīksmei radniecīgs bija pie šiem sitieniem -
Un tad? Kauns, kauns pārņēma mani - Es kaunējos kā esmu māte - Kamdēļ man lemts būt mātei, kad vēl neesmu sevī nogatavojusies par tādu būt.
Un tad man likās, ja es arī zaudēju zaudēšu bērnus, tad es nedrīkstēšu nevienu nožēlas domu sevi ieņemt par zudušo -
Cik smaga bij vakardiena. Sen nebija tā. Beidzot atvieglinājums nāca asarās. Bet arvien vēl kā smags akmens bij jānes doma, ka ar labošanos turpmāk nevar izpirkt nodarīto. 
Gaidīju savu draugu atbraucām. Un likās, tad uzreiz kļūs vieglāki, tad būtu viens, kam pieglausties un izraudāties -Bet vai tas man viņam jāsniedz atbraucot? Vai viņš negaida priecīgu seju? Vai negaida ziedošu sievieti, kas var sniegt reibinošu mīlas kausu?
Un es?
Esmu tik sagurusi - Jūtu sevi tik vientuļu - Ilgojos pēc tādas dzīves, ko sauc par kopdzīvi, kuŗa ikdienas var rast atbalstu vīra rokās - Kaut šodien tomēr draugs atbrauktu!
Kaut vienu pēcpusdienu, vienu vakaru justu drauga klātbūtni!
4
Gultas sega - 15 ls
palagi 6m - 10 ls
paladziņi - 8 ls
a
rķis 4 m - 6 ls
mīksta drēbe, kas uzsūc mitrumu - 5 ls
īko krekliņš - 2 ls
jaciņa, zeķītes, cep. - 6 ls
veļas kārta - 6 ls
zeķes - 2 ls
priekškari -20"
grīdas segas - 10"
_______________
90 ls
Maiss -
____________
25 ls
24.II.38.
Meitiņa paliek arvien mīļāka. Kad noglaudu mazo galviņu vai aizskaru mazo vaidziņu, tad silts vilnis pārņem sirdi. - Par actiņām mani mierina. Bet gaidīt ir tik mocoši - Kad, kad beidzot Tu atvērsi savas actiņas? Šodien jau piektā diena ka nāci pasaulē - Bet vienmēr tu esi noslēgusies sevī - negribi redzēt, kur atrodies, kam vistuvāk pieglaudies ar savām maigām lūpiņām un mīksto vaidziņu.
Vakar saņēmu skopas ziņas par Gunīti. Piedodi, mazo dēliņ, ka šinīs dienās Tu manās domās biji retāki - piedodi - es gribu turpmāk būt labāka māte arī pret Tevi. šinīs dienās domas riņķo visvairāk ap mazo meitiņu viņas actiņu dēļ. -
Prieks ir plašāks - tas var aptvert vairāk, tas apkampj savā līksmē visus un visu.
Sāpes un bailes tur cieši sažņaugtu savu upuri -
15.I.38.
Sestdienas vakars. Istabas tīras. Viss uzposts. Pašlaik Godāra "Šūpuļa dziesma" liek man domāt par to, ka pēc diviem mēnešiem mūsu mājā būs atkal "šūpulis"- Un manām rokām būs jāpašūpo un jāsilda jauna dzīvība -
Šodien jūtos tik mierīgi un labi. Gaidu Tevi mans draugs. Laiks rit tik lēni un tomēr labāki ka negaidīt -
Jau vairāk kā mēnesis pagājis kopš esmu pāri darījusi savam mīlulītim. Pa visu šo laiku pratu visus sastrēgumus likvidēt mierīgā ceļā. Kaut arī uz priekšu man būtu iespējams sevi valdīt un redzēt skaidrām, gaišām acīm - 
10.II.38.
Ra māte bērnu, ko viņa dzemdējusi, mīl un kopj, tas viņu vēl neatsķir no dzīvnieka, jo arī tas ļoti maigi gādā par saviem mazuļiem.
Īstās cilvēku mātes mīlestības augstākais satvars ir kvēlas norūpes par bērna garīgo dzīvi, par viņa raksturu, par viņu spēju attīstību, tā izpaužas ilgās jaunajā būtnē saskatīt savas nemirstības piepildījumu. (Malvīna Meizenberga)
Tagad? Kad es labi padomāju tad redzu un saprotu, ka Tu esi tas pirmais manā dzīvē un nevari nekad būt otrais vai trešais - Jo visu ko daru, pat visikdieniškākie un sīkākie darbi, ir nozīmīgi un gaiši apmirdzēti tādēļ, ka manī klusi urdz un steidzas Tev pretī domu un jūtu strautiņi.
Kadreiz šī čaboņa it kā apklust, dziļāk iegrimst, bet viņa ir vienmēr manī - un tikai tādēļ visam ir nozīme -
Par Tevi es bieži domāju - Man neizsakāmi žēl, ka nevaru par Tevi rūpēties, ka man pienāktos - Mūsu šķirtā dzīve neļauj katru dienu būt par Tevi nomodā -
Un kad dzirdu citas sievas stāstām par savu gādību par saviem vīriem, tad man sirds sāpīgi saraujas -
Tev jāstrādā, jāpūlas bez mājas siltuma un gādības - Un sirds sāp kā par pirmo lielo zēnu - - - Manu zēn, nu kaut Tu zinātu, ka satrukstās sirds, kad redzu Tevi bālu un vājaku?
27.VI.
Šodien nodarbina trīs jautājumi.
- Grāmatu veikala skatu loga izlikta grāmata ar virsrakstu "Socialisma sabrukums". Kas tas par termiņu "socialims" šinī gadījumā? šaurākā nozīmē "socialdemokratu", "komunistu" partijas? Vai vispārējā ideja?
- Izglītības Ministrijā man paziņoja ka es nevaru apmeklēt angļu valodas kursus, tamdēļ ka esmu tikai papildskolotāja. Kamdēļ tik zināmas, inspektoru izraudzītās personas var papildināties? Agrāk tā nebij -
Man angļu valoda jāmācās tomēr! Ar privātskolotāja palidzību. līdzekļi?!
- Pēterim atkal jāierodas iecirknī šodien. Viņi dzīvo vēl arvien policijas uzraudzībā. Kamdēļ arvien tāds pazemojums? (Es pārsteidzos, neapdomājos teiktdama "pazemojums") nē pazemojums, bet tirdīšana!
Kad reiz tas izbeigsies?
10.oktobrī, 1935.g.
Strādāju atkal kā papildu skolotāja Keipenes - Madlienas 6 kl. pamatskolā.
Esmu te viena. Desmit dienas esmu atšķirta no Gunīša. Arī šīs desmit dienas bij gŗūtas. Ilgojos pēc sava mazā puisēna. Bez viņa neesmu nekas - Un vēl jānes kā smagums varbūt vēl desmit dienu, kāmēr man atvedīs manu Guntiņu.
Tad varbūt dzīve būs pilnīgāka un nozīmīgāka, lai gan trūks mums atkal tētiņa - Gunīšam trūks tēva, man drauga.
Draugam nedod atļauju strādāt kā skolotājam - Viņš ir netaisni sodīts. Viņam nav iespaidīgu aizstāvju, viņam nav nekautrs un lokans mugurkauls - Un tā mēs dzīvojam kā trimdinieki. Kad beigsies mūsu trimdas laiks?!
Ak, mazo mīļo Gunīti, kā mana sirds un rokas ilgojas Tevis. Tev gribu dot mīlestību, gaišumu, siltumu, brīvību, lai Tu varētu augt, augt -
19.II.39.
Vakar svinējām Rutiņas 1 gada dzimšanas dienu. Visu vakardienu un iepriekšējo dienu domās biju pie iepriekšējā gada notikumiem. Tik dzīvi viss vēl saglabājies atmiņā.
Bērna dzimšanas diena ir mātei ievērojama diena.
gaidīju šai dienā no drauga vēstuli. Gaidīju līdz vēlam vakaram telefona sarunu ar Taurkalni, kur mūsu tētiņš tagad strādā kā 6 kl. pamatskolas skolotājs. - Ar smagu sirdi gāju gulēt. Visu dienu jutu, ka pie mūsu prieka trūkst vienīgi mūsu tētiņa - Gaidīju īso sarunu, kuŗa būtu ienesusi mūsu dzīvē prieku. Bet nesagaidīju neko. Šodien svētdiena. Rīt gaidīšu vēstuli atkal. Rutiņai gan apsveikšanas kartiņa atsūtīta, bet es gaidīju tik ļoti arī sev kādu vārdiņu.
Šogad man tik ļoti pietrūkst drauga vēstuļu, drauga ilgas pēc manis un bērniem. Vai viņš tik ļoti aizrāvies no darba, vai kādi citi iemesli?
Un kādreiz  neskaidras domas un nojautas iezogas sirdī, ka man būs jāpaliek vienai, ka mūsu draudzība izirs, iestāsies kaut kas svešs un naidīgs mūsu starpā - 
Mēs laikam esam pieraduši dzīvot par sevī un šķirta dzīve nevar tuvināt - mēs pieradam iztikt katrs ar sevi, otrs vairs nav nepieciešams.
Dažreiz tādas ilgas pēc mīlestības izjūtas, gribas just ka tieci mīlēta -
Savas jūtas es dažreiz aprauju, man bailes, ka var pietrūkt atbalss -
14.III.38.
Atkal viena dzimšanas diena. Un man jau 31 gads.
Tikko atvēru acis - ienāca prātā, ka man šodien dzimšanas diena. Bet sirdī nebij tādas līksmas, kā vienu otru reizi -
Zināju ka draugs piezvanīs un apsveiks. To jau viņš apsolīja.
Saņēmu arī atklātnīti no viņa ar skaistiem ziediem - neļķēm. Un arī to viņš apsolīja. Biju tomēr par to vakar priecājusies, jo tur bij dažas rindiņas vairāk nekā apsveikums vien.
Es vienmēr šo dienu, šo dzimšanas dienu gribēju padarīt par dienu, kuŗā man piegriestu vairāk uzmanības un sirsnības. To liku manīt mātei, kad biju vēl bērns.
Arī tagad būtu ļoti priecīga, ja mana māte mani atcerētos. Vai var aizmirst sava bērna dzimšanas dienu?
Un arī šodien neskatoties uz pelēcīgo
20.II.38. Vakarā.
Gaismas stariņš izlauzās caur šauru lodziņu. Neuzticīgi raudzījās actiņa  visapkārt -
Ko atrada skats? Savu mātes balto pupu un krūti
Un tomēr bij jāraugas ar neuzticību - Meitiņai bij mongolīša šaurais skats - Un prieks piepildīja kā silts vilnis manu sirdi.
20.II.38.
Skumji, smagi sirdī.
Mana mazā meitiņa, kamdēļ paragri nāci pasaulē?
Tu esi kā nenogatavojies - Tavs izskats satrauc manu sirdi, sažņaudzas tā bailēs un sāpēs -
Ir gaiša, saulaina diena, bet es jūtos kā tumsā -
Mana gaišākā diena, būs tā, kad, mazo meitiņ, tavi dvēseles stariņi izlauzīsies caur aizvērtiem smagiem plakstiņiem -
Šodien no visiem skolēniem saņēmu rakstāmgalda komplektu, papīra nazi un divas tautiskās figuriņas. Kartiņā bij rakstīts - "Mīļš paldies par labo mācīšanu un visu jauku Jums turpmākā dzīvē. Visi skolēni". Biju ļoti uztraukusies. Kājas un rokas drebēja un asaras iezagās acīs. Vai pelnīju tādu uzmanību patiesībā?
Man jāstrādā vēl labāk, aizraujošāk.
26.maijā.
Kāda meitenīte atnesa dzeltenos, saldos vizbuļus. Saņēmu tos rokā, ieelpoju viņu smaržu un atmiņā atnāca tas pavasaris, kad mēs ar Pēterīti staigājām no bizes uz birzi, no pļavas uz pļavu Valmieras apkārtnē. Atplauka aizgājušais kopējais pavasaris. Silti kļuva sirdī. Uzreiz iegribējās pievilkt viņa galvu sev klāt, piespiest pie krūtīm un paslēpties viņa matos.
Šovakar lūkojoties uz dzeltēniem vizbuļiem, kas stāv aiz viņa ģīmetnes uz galda, gribas draugu pašu te redzēt un ar viņu runāt. Gribas teikt tik daudz reiz teiktos vārdus - Gribas teikt ka mīlu to, ka tuvs un mīļš viņš man ir - - -
Mūsu dēliņš atgriežas no pastaigāšanas. Zinu, tiklīdz būs istabā, būs pie manis klēpī.
Dzīve ir skaista.
brauciens pa dzimtenes ārēm. Gunars bija ļoti rūpīgs pret mani. Bet, mans nabaga zēn`, Tev trūkst kaut kādas siltas attieksmes pret cilvēkiem. Kā tas izpaužas? Sejas izteiksmē? Smaidā? acīs? Pieskārienā? Glāstā?
Tā. Vasara pagāja skaista un briesmīga. Skaista tādēļ, ka acis varēja tīksmināties par rozēm, uguns lilijām, zaļo sulīgo zāli dārzā, par ābelīti, kuplo antonovku mājas priekšā. Par eglēm ar gariem jauniem dzinumiem un čiekuru pārpilnību, kas liec zarus. Par ozola robotām lapām. Par meža ieloku ap Ancīšiem -
Skaista arī tādēļ, ka gatavoju maltītes jums, mani mīļie! Ar kādu patiku skatījos uz jums, kad sēdējāt pie galda un ēdāt, ēdāt! Man tika no tā visa tik smarža, bet tas bija jauki.
Bet sāpes! Tās mani mocīja katru dienu vairāk vai mazāk. Kad uznāca lēkmes, tad nebiju vairs "stiprā", kā mani sauc mani draugi, bet nespēcīgs, raudošs bērns -
Daina un Ruta vislabāk zina manas ciešanas. Viņas ir tik labas! Kā mātes! Mīļās, dārgās meitenes, es turpināšu dzīvot jūsos -
Alfons atbraukšot mani apciemot. Viņš arī ir rūpīgs un labs.
Mīļie mani! Kad atvadījos, sāku ar Jānīti. Piespiedu viņu pie krūtīm, jutu mazo silto ķermenīti un negribējās atrauties no viņa.
Tad Mārtiņš. Noskūpstīju viņa
vaidziņus, tie tādi stingri un svaigi. Viņš bieži man prasīja: "Nu, vecmāmiņ, vai tev ir drusku, drusku labāk?"
Haris vēl bija aizmidzis. Noliecos uz ceļiem, noskūpstīju viņa pierīti, vaigus. "Tu brauci projām?!" teica un atkal aizvēra acis.
Sarma nu ir Ancīšos saimniece. Baros, tīrīs, rīkos, bārsies, arī sados, ja būs vajadzīgs. Bet pēc nedēļas atbrauks Gunars ar Daci. Bet Dace ir bieži kā bērns un var būt arī niķīgs bērns. Gunars ir viņas komandieris. Viņš rīko un izturas pret viņu gandrīz tāpat, kā pret Sarmu. Un Dace?! Es aizsūtu projām, t.i., es 
17.augustā.
Vakar bija pie manis Ruta.
Visa diena man ir gaidīšana. Gaidu ēdienu reizes, gaidu māsiņu, gaidu "dūrienus", gaidu savu saulīti Jūliju Ivanovnu, gaidu Rutu, gaidu Dainu, gaidu - - - 
Negaidu tikai sāpes. Ir labi, kad iestājas pamiers -
Kad gaidu savas meitenes, tad vienmēr domāju, kādas viņas ienāks, kā atmirdzēs, man patīk redzēt viņas glīti ģērbušās, svaigas un smaidošas.
Vakar Ruta ienāca krāsaina; zaļi svārciņi, dzeltena sportiska jaciņa, balts džemperīts, raibas zaļi dzeltens, brūnas krelles (dāvana no vāciešiem), dzeltena soma. Viņa vienmēr daudz ko atnes, aprūpē mani visos sīkumos, sazinas ar māsiņām, ārstiem. Viņa visur var izkārtot, kas vajadzīgs. Daina tādā ziņā ir kautrīga, atturīga. Bet uzņem visu dziļi jūtīgi. Daina būs pie manis nākošās trīs dienas, kad Rutiņai būs grūtā
13.VII.
Kāds pieklauvēja pie virtuves durvīm. Mazliet satrūkos, jo negribu ne ar vienu kaimini sastapties. Jūtos pārāk nevarīga un slima, lai vestu sarunas ar cieminiem. Un vēl, ja sāksies aptauja par manu stāvokli! _ Ienāca Marija. Labi. Tā daudz nerunā ilgi nekavējas un neizprašņā. Apsēdās. Grib pie telefona. Telefons mums pašreiz nedarbojās. Sēdēja tāda maza, sīciņa. "Nu kā? Esat nokritusies!" saka. Es saku: "Man klājas labi!"(Lai gan divas dienas atpakaļ - domāju, ka aiz liela sliktuma, svīstot aukstus sviedrus, nobeigšos tūlīt, tūlīt - Tomēr šoreiz atkal izrāpos - - - Bet esmu ļoti nevarīga). "Jūs jau arī esiet vājiņa!" saku. "Jā, taisos uz aiziešanu! Vai tad ir vairs vērts dzīvot? Agrāk vai vēlāk! Vai nav vienalga?" saka Marija. Bet es: "Gribas gan vēl dzīvot, redzēt savus bērnus un mīļos cilvēkus, un skaisto pasauli!" Marija aizsteidzās saimniecības darīšanās. Maziņa, vājiņa. Tāda kā es. Tikai viņai nav tas "krusts" jānes, kas man. Esmu ar mieru nest. Bet vai ilgi vēl spēšu. Dažbrīd liekas, ka pavisam īss sprīdis palicis ...
Vakar beidzu lasīt "Dvēseles atbalsi" A.Stankeviča. Ļoti laba grāmata. Mūsu Emīlu Dārziņu parādīja tuvu, jo tuvu. Un viņš dzīvoja tikai pusi manas dzīves ilguma! Ar ko esmu pelnījusi otro pusi? Ir mierīgi jāgatavojas varbūtībai drīzi vairs nebūt. Man arī sevišķi ne jādomā, ne jārunā. Tā! Tā tad tā! Klusēt, dzīvot kāmēr var. Grūtības pārvarēt. Nesūdzēties. Citiem vēl grūtāk pašreiz! Tā tad skaties uz saules pusi! Sildies vēl saules un cilvēku siltumā un izstaro savu siltumu kāmēr nepaliec auksta!
Kādēļ tad taisni tas neglītas pielipa? Ir jau kaut kas labs no tēva ieaudzināts un mantots, bet kādēļ šī ņirga bija jāpiesavinas?
Haris? Ļoti slinks, kūts, negribīgs. Mārtiņu aizskar bieži "pirmais".
Mārtiņš? Nepastāvīgs. Nevar ilgstoši sevi piespiest pie darba. Kuriozi izvairīgs no ravēšanas. No uzdotā darba var pazust kā rīta rasa. Tik dzird: "Aizbrauca ar Pripanu!" Bet pēc tam klusi pienāk pie manis un lūdz piedošanu. Līdzīgs tēvam. Kaut tik nekļūtu dzērājs! Tā mana sirds sāp katru brīdi par manu bērnu trūkumiem. Neteikt neko? Neuztraukties? Nedomāt? Nebārt? Nepamācīt? Nē, nē, to es vēl nespēju sev pieļaut, kaut gulēt kā kaķim un viegli ņurrāt būtu vieglāk.
Pēdējā nedēļā man ir ļoti grūti, sāpīgas iekšas. Nevaru arī ieēst ko gribētu un cik maz arī gribētu. Laikam arī kuņģītis čupā. Esmu kļuvusi drausmīgi vāja. Miroņgalva. Sāku domāt, vai nebūtu labāk atteikties pavisam no ēšanas un tā aiziet -
Bet tad liekas mazliet vieglāk un atplaiksnī dzīvot gribas stariņi.
Vēl daru pa istabu, ko varu. Taisu brokastis, pusdienas, piekopju sevi un ko varu un redzu. Vakaros noskatos televizijas raidījumus. Pašlaik mani aizņem angļu filma "Viljams Šekspīrs". Šodien piektdiena. Rītā varbūt atbrauks Daina. Kā gribētos pieglausties pie viņas rokas! Var gadīties arī kā Gunars atbrauc šovakar, lai gan viņš ir izplānojis braukt citur. Jo, jo, Alfons droši vien teica tāļsarunā, ka es jūtos slikti. Bet plans paliek plans!
15.VII.
Auksta vasara. Apmākušās dienas. Maz saules. Rozes panīkušas. Man pašai bieži tik auksti. Un kad nāk sāpes, tad auksti tirpuļi skrien pa muguru. Gribas tik ļoti siltuma! Kā cālim!
Vakar pārbrauca no Rīgas Haris. Atveda Rutas ziņu, ka pati būs tikai24.VII! Cik vēl ilgi jāgaida! Kad atbrauc Ruta, tad uzreiz viss iet raitāk. Es itkā kustos viņai līdz, dzīvoju līdz gan darbiem Ancīšos, gan viņas stāstījumiem par aizvadītām dienām Rīgā un citur. Ak, es jau vienmēr esmu ar jums, mani mīļie! Gan dienu, gan naktī domāju par jums. Gan par mazo Mārtiņu upmalā, gan par Hari ceļā no stacijas pa mežu uz Ancīšiem, gan par Sarmu, garkājīti, kad viņa aizbrauc uz Rīgu, gan par Dainu viņas ģeoloģes darbos, gan par Rutu, kura pastāvīgi organizē, rīko, saista grupu, stāsta, smejas, bet vakaros ir bezgala nogurusi - - - Un par Gunaru domāju daudz. Bieži mēs ar Sarmu runājam par dēlu un tēvu. Un lai gan Sarmai tikai 15 gadu, varu ar viņu runāt visā dziļumā par dzīvi un cilvēku attiecībām. Viņa ir gudra, attīstīta un labsirdīga meitene. Ātra gan! Kā jau mūsu "Stāmeru" dzimta. Ātri var izlekt no ādas. Nav nervu savaldības bieži. Un arī pretstats var būt. Miers! Filozofisks miers.
Alfons ir labs pret mani. Bet viņš nevar iejusties manā nevarībā un sāpēs, manā drausmīgā noņemšanās ar sevis kopšanu. Nav jau iespējams tas!
Vēl tiem, kas iet, kam nesāp, kas var strādāt, ir ar sevi, domā par sevi, savu dzīvi, savu dienu, savu darbu. Es turpretim sadalos viņos! Sadalos daļiņās! Esmu visos jūsos pa daļiņai! Tā es izkusīšu jūsos - - -
Vakar izlasīju Mauliņa stāstu "Trešais tēva dēls". To var dziļumā izprast tāds kā es.
diena un atspirgšanas dienas. - Jānis dzīvo pie Rutas, viņš kārto dzīvokli, gādā malku. Rutai liels atspaids. No sievas vēl nav oficiali šķīries. Uz pirmo šķiršanos prāvu Jāņa sieva neatnāca. Tagad jāgaida nākošā reize. Jānis ir labs, rūpīgs. Es novēlēju viņiem kopā nodzīvot vismaz 30 gadus, kā mēs ar Alfonu. Bet vai tas piepildīsies?
18.VIII.78.
Pie manis ir dienas grāmata, kas veltīta Gunaram no dzimšanas dienas. Rakstīju, kā attīstījās mans pirmais bērns - dēls. To varēju darīt, kad bija viens bērns un vecmāmiņa (Pēterīša māmuļa). Pēc tam piedzima Rutiņa. Nu laika kļuva mazāk. Aprāvās man bērnu dienas grāmatas rakstīšana. Un tad nāca Daina. Un sākās padomju laiks, kuŗš prasīja visu Tevi darbam. tad, lai parunātos ar sevi un atzīmētu pārdzīvojumus, varēju rakstīt tikai savu dienas grāmatu. Biju viena, trīs bērni, vecmāmuļa un skolas darbs, kuram nebija robežu -
Vakar sāku lasīt savas piezīmes par Gunaru. Šodien turpinu. Esmu pārslēgusies uz pagātni. Atdzīvojas pagājušās dienas. Tik dzīvas, dzīvas!
Izlasīšu Gunara dienas grāmatu, pakavēšos dēla bērnībā un uzdāvināšu kladīti savam lielajam dēlam - Daudzas dēla īpašības no tām tālajām dienām ir palikušas un paaugušas.
18.VIII.
Gaidu Dainu. Gaidu Rutu.
Šodien man ir grūti. Sāp kuņģis.
Lietoju zāles (stipras), lai nejustu grauzošās sāpes. Vakar bija viegli. Es jau biju ar cerībām uz nākošām dienām - šodien nē. Skumji.
28.VI.
Man labāki. Bet es dzīvoju tādās bailēs, ka neatkārtojas lēkmes.
Vakar drusku ravēju un pakaplēju kartupeļus blakus Mārtiņam. Viens viņš nekādīgi nevar sevi piespiest strādāt. Pusvadziņu paveicu. Lasīju rasas podiņu ziediņus. Gatavoju vakariņas. Darbojos.
Šonakt diezgan dziļi gulēju, lai gan naktī "darbojos ar sevi"- tā ir nepatīkama procedura. Bet par tādu samaksu man dāvāta dzīvība! Jāsamierinās.
Šodien uzliku balto saules cepuri. Aizgāju uz "saliņu" (bijušo māju pamatiem lauka vidū). Tur tik skaisti. Akmens pamati stāsta, ka te dzīvojuši cilvēki. Aug jauni bērziņi, pīlādzis un uz drupām sārtojas zemenītes. Salasīju sauju. Tās dos man spēku - zemes spēku. Salasīju rasas podiņus. No tās tējas arī gaidīšu brīnišķīgu veldzi. Palūkojos visapkārt. Tik skaisti te meža ielokā. Nē, Ancīšus nevajag pārdot. Nekur nebūs tik skaisti. Alfons aizgāja pēc forelēm. Man - ēšanai. 
Šodien gatavoju brokastis. Sagatavoju garšīgas pusdienas, kuras pati nebaudu, bet priecājos, ka citiem labi garšo. Tas man ir baudījums - dzīves baudījums sagādāt kaut ko patīkamu citiem.
Mārtiņu šodien dauzīju ar slotu. Dzenos viņam pakaļ kā ragana. Tas puišelis izved no pacietības ar savu nenoturību darbiņos un neklausīšanu. Nu īsts mērkaķēns. Pēc jandaliņa aprunājāmies. "Skaties man acīs! saku es "Klausies! Vai Tev ir jāklausa man, vectiņam, mammucītim? Ir! Nu tad lai būtu "vīrs un vārds", nevis "vīrs un lupata"". Jā, viņš klausīšot  turpmāk. sarmai arī. Tikai ne Harim, Jānim, Ilzei. Labi! Sabučojamies. Viņš uzslavēja manas pusdienas un aizgāja makšķerēt. Man atnesīšot trīs asarus. Un tomēr viņš ir mans "zelta gabaliņš!"
Pašlaik lasu Hamsuna stāstus. Patīk. Arī es tā jūsmoju par dabas jaukumu. Arī cilvēki parādīti labsirdīgā vienkāršībā, sirdsskaidrībā.
23.VII
Gunars atbrauca! Daina atbrauca! Kāds prieks! Cik laimīga jutos vakar visu dienu! Arī fiziski ciešami bija.
Šodien aizbrauca. Uzreiz kaut kā pietrūkst. Skumji. Vientuļi. Kaut arī Alfons ir uzmanīgs pret mani, tomēr Dainas siltums mani veldzina, dara stiprāku. Atkal jūtos fiziski slikti.
Ar Gunarus man vienmēr iznāk itkā krustot šķēpus! Kādēļ?! Nevaru ar kaut ko samierināties viņa raksturā! Un siltumu, mīļumu viņš neprot dāvāt - Tuvs un tāls!
Tagad gaidīšu Rutu. Kad viņa būs, būs man tāda kā drošība un mīļas sievišķīgas rokas, kas prot aprūpēt - Lai gan arī ar Rutu mēs "saskrienamies"
16.augustā.
Slimnīca. Esmu 9.palatā. Esam te piecas sievietes. Četras krievietes, es - viena latviete. Esmu ļoti nespēcīga. Liekas šoreiz laukā netikšu. Būs no šejienes jādodas uz kosmosu. Esmu tik vāja! Tīrais skelets! Spēka nebija pat kaut ko ierakstīt, vēstules negribējas rakstīt. Uz Edītes vēstulēm atbildēja Sarma. Arī šad tad viņa par mani raksta Edītei. Sarmai patīk rakstīt vēstules.
Vakar Gunars atveda mani šurp. Ceļā gulēju uz aizmugures sēdekļiem. Bija tīkami noraudzīties uz dzimtenes laukiem, mežiem, pakalniem un lielisko Daugavu. Varbūt tas bija pēdējais
Kāda būs man šodiena? Vakar bija grūta.
Šodien sestdiena. Vai var notikt brīnums, ka Daina atbrauktu?! Kā gribētos viņu piespiest pie sevis. Kā gribētos sajust viņas kluso rūpību par mani. Kā gribētos izraudāties viņas rokās! Man būtu vieglāki.
21.VI.78.
Mūsu akmens dārzā uz lieliem akmeņiem izauga brīnišķīgs augs. Nezinu, kā to sauc. Kupli mazi ziediņi, sārti pelēki, kā zvaigznītes dāsnos ķekaros klajas par akmeņiem. Bet no šiem zvaigžņu ķekariem stiepjas uz augšu pretī saulei ziedi koši dzelteni, biškrēsliņu veidā. Bites lidinas ap šiem ziediem, nolaižas un sūc nektaru - Ilgi sēdēju iepretī un priecājos par šiem ziediem uz akmeniem - 
Un tad radās vēlēšanās, lai taisni tā būtu uz mana kapa. Tas jau nav grūti izdarams. Arī par ugunslilijām priecājos.
Jā, bet šie akmens ziedi man teica, ka mazie pelēki sārtie ziedi ir manas ikdienas: gan viegli skumjas, gan viegli jautras, bet dzeltenie ir (to ir mazāk!) manas īsti saulainās laimīgās uz augšu tiecošās dienas. Dienas, kad jutu sevī gribu būt labai, kad patiesi sevī pārvarēju trūkumos, kļūdās un tiecos uz sauli. (Raiņa sauli!)
Esmu nemierā ar bērniem. Esmu viņiem apnikusi. Esmu viņiem īsta "ragana". Bet es nevaru samierināties ar laiskumu, rupjību, nepaklausību. Dziļi sāp Sarmas pārgudrā ņirdzība, grimase un tonis, kas aizgūts no tēva. Viņa ir gudra, redzīga.
10.februārī.
Ar ko var remdināt garīgās sāpes? Ar ko/ Tas kā kliedziens izskan no manis. Sāp - sāp - Gribas kaukt - nu tad gribas kādas glāstošas rokas kas paglaudītu nomierinātu.
Man sāp tā ledainība, kas izpaužas cilvēkā, kas kādreiz bija pret mani tik labs - Viens vienīgs mīļš vārds atpestītu, bet tāda es nekad vairs no viņa laikam nedzirdēšu - Es sāku smēķēt - Gribas notrulināt savus nervus - jo katru brīdi ar viņu kopā esot man spiežas asaras acīs - Un tagad? Kad atkal kāpj sāpju vilnis uz augšu, apdulinu sevi.
Cik es neprātīga! Kā var prasīt, lai mirušais atkal atdzīvojas, kā var zudušo, kas pārvērties atkal rast - Ar prātu zinu kā nevar. Nav nozīmes pieiet un pieglausties pašai - Jo atbalss vairs viņā nebūs - Tas tāpat kā pret sienu. Auksta, cieta. Un tomēr, tik ļoti dažreiz gribas pieiet - Gribas sevi maldināt -
Nē, nē - laiks ritēs un nāks atpestīšana. Man jābūt mierīgai, klusai, man jābūt pacietīgai - Lai sāp! Izsāpēs reiz.
Mans mīļotais draugs ar savu nostāju, savu rīcību, savu neatbildēšanu par to, kas man bija vissvarīgākais - neatbildēja. Vai viņam drosmes nebija teikt ka nemīl mani vairs - Bet arī to, ka mīl viņš nevar teikt - Piespiest sevi mīlēt nav spēkos nevienam - Mans draugs, kā ar nazi man iedūra sirdī - Vēl mana mīlestība dzīva, bet asinis plūst, plūst un noplūdīs -
Esmu kā aizšauts putns. Es zinu, ka nedrīkst izsamist - Jāpaveras plašāk, jāpasmaida par sevi, varbūt zudīs rūgtums. Jāsaņem spēki. Grūti.
kāra Šterna un Brīvzemnieka lugas "Vienotiem spēkiem" mācīšanos. Bija jānoorganizē lomu rakstīšana, papīrs jāsameklē ( jaunkundze ļoti brīnījās, kad pieprasīju papīru, skolēni to viņai nekad neesot prasījuši), jānotur mēģinājums. - Arī kārtīgais skolas darbs prasa daudz laika un vēl vairāk prasīs. Neesmu vēl sakārtojis ķīmijas piederumus, nezinu īsti, ko vajadzēs iegādāt, lai gan jau tagad zinu, ka maz tur kas ir. Tāpat jāapskata lauksaimniecības darba rīki, jāredz, kas pašiem uztaisams, kas jāprasa no pagasta. Arī daži jauni skolēni (1 meitene V klasē un pāris I klasē) taisās vēl nākt, kas prasīs atkal lieku darbu. To prasīs arī savākto augu kārtošana un līmēšana dabas zinību burtnīcās, jo izrādās, tāds darbs skolēniem galīgi svešs. - Nu redzi, draudziņ, - esmu stipri iejūdzies skolas darbā un nav man cerību, ka šis darbs vieglāks varētu kļūt priekš Ziemassvētkiem. Drīzāk otrādi. Tā ir viena puse. Otra puse tā, ka šis darbs man prieku dara. Sevišķi tas, kas attiecas uz ludziņu. Ar lielu literārisku vērtību tā nav, - samākslotas beigas, - bet citādi dzīva un kustīga, - skolēnu dzīves attēls. Galvenā doma: vienotiem spēkiem mazp. dalībnieki var un spēj palīdzēt savam nelaimē kritušam biedram. Vairums tēlotāju būs skolēni, bet 3-4 būs arī bijušie skolēni - mazp. dalībnieki. Par šiem neesmu sevišķi augstās domās, jo nepazīstu tos, nezinu, cik viņi būs kārtīgi mēģinājumu apmeklētāji. Jaunkundze uzstāja, ka vajagot tomēr ņemt arī tos. - Vienu vakaru un otro dienu līdz kādiem plkst. 15-16 pie manis nodzīvoja grāmatu aģents Gulbis. Pats par sevi saprotams, ka šo laiku biju pavisam aizņemts. Izdarīju arī vienu darbu, ko Tu vari dažādi novērtēt: pasūtīju Rozīša kop. rakstus. Pie ši pasūtījuma Gulbis aprēķināja apm. 10% rabata. Domāju, ka mums varbūt tomēr būs pa spēkam maksāt vēl 3 ls.
dzīvoju kaut ko līdzīgu pret Alfonu.
Aizejot no viņa teicu: "Gribu tik ļoti, lai Tu būtu labs pret mani, lai Tu būtu mīļš, lai Tu būtu dzīvs!"
Nē, ilgas sevī nosmacēt nevarēšu. Ilgas pēc laba, mīļa cilvēka - drauga manī būs vienmēr - Ja Tu, Alfon, tāds nevarēsi būt, tad ilgas tomēr paliks - Tikai, kas man vajadzīgs tagad?
Miers un savaldība pret savu izmisumu, kas dažreiz kā karsts vilnis sakāpj līdz acīm - Par ko izmisums? Par to ka A. nevar būt mana iedoma? Ja sākšu filozofēt, domāt, tad atkal atduršos pret savu egocentrisku dabu. Kauns par sevi. Vai citi tādi nav?
Šodien īsi izteicu to, ko vakar biju pierakstījusi, tas ir, pateikt Līgas mātei, ka mūsu attiecības ar Alfonu nav vairs tādas kādas sākumā rādījās, ka viņš ir maldījies arī manī, ka viņš mani vairs nemīl. Ka es varētu aiziet -
Tad viņi uz to tik teica: "Tu esi vai nu par maz, vai nu par daudz gulējusi šonakt". Tas viss. Es viņu vairs nesaprotu. Es nevaru tvert viņa iekšējos pārdzīvojumus - Tamdēļ sāp -
25.februārī.
Šodien manī bija līdzīga sajūta, kas apņēma mani kā ar knaiblēm. 1941.g. izceļoties kaŗam [karam] un atvadoties no vīra - Es gulēju viņa rokās un zināju, ka nu sāksies man jauna nezināma dzīve bez drauga, bez tuva cilvēka - Viņš teica: "Tu dzīvosi, ja arī manis vairs nebūs!" Man tas toreiz likās gandrīz neiespējami, jo aiz šķiršanas stāvēja nāve - Man likās neiespējami dzīvot bez viņa - Bet mazie turēja mani cieši pie dzīves - Tagad. Šonakt es beidzot sapratu skaidri, ka man jāaiziet no šejienes, ka mums jāšķiras. Es guleju [gulēju] cieši piespiedusies pie viņa un zināju car smeldzošām sāpēm
Ko man vajadzēja darīt? Kā man vajadzēja darīt, kad jutu Alfona tuvošanos? Man vajadzēja saņemties, savaldīt savu tieksmi būt mīļotai, būt laimīgai atrodot draugu un aizvērt savus ziedus - Bet es visa atvēros viņam, kā pret sauli. Man vajadzēja noslēpties sevī. Nogaidīt. Un tad, varbūt viņš pēc dažiem mēnešiem pie jaundzimušā dēla prastu atjaunot savu ģimenes dzīvi. Varbūt daži vientulības mēneši viņam atklātu vientulības aukstumu un tukšumu - Man kļūda. Bet tagad? Kā tagad? Laiks izeja viena. Man jāaiziet, man jāatkāpjas -
Es- tikai starpspēle viņa dzīvē. Bet Līgas māte, Līgas māte - vai viņa varētu saprast un izjust, ka var maldus piedot?
17.februārī
Miers un klusums - nesatricināms spēks, saka Zolā savā romānā Sabrukums. Vai es gribu šo ieroci? Vai es spēju to turēt savās rokās? Bet tas bija līdzeklis, garīgs līdzeklis pret ienaidnieku - Vai man jāved cīņa? Nē, nē tas nav pret Alfonu, es negribu ar viņu vest cīņu! Tas manam vājumam, tas manām vēlēšanām "Neko nevēlēties!" Saka trimdinieks Semjons Čechova stāstā "Trimdā". "Kas grib būt laimīgs, lai neko nevēlas!"
Vai es to varu? Atkal nē. Es esmu kā šī stāstiņa tatars. "Gribu būt dzīvs. Ja neko nevēlas, tad tas ir "sprāgoņa". Dievs radījis cilvēku, lai būtu dzīvs, lai būtu prieks un būtu ilgas, un būtu bēdas, bet neko negribēt - būt nedzīvam, būt akmenim, mālam-"
Savādi - pirms lasīju šo stāstu, pār-
sevi. Egoistiski ap sevi gaužoties es nedodu siltuma pati, neesmu saulīte saviem bērniem - Esmu nodarbināta tikai ar sevi. Pasmejies par sevi! Pasmejies par sevi! Esi gaiša, priecīga un dodi [dod] siltuma savām meitenēm, savam dēlam. Vai to Tu man saki, Pēterīt? Vai tā Tava balss no aizmūža -
Kā Tu vari cilvēka dēļ, kas Tevi negrib tādu kāda Tu esi, kas Tevi negrib visu, kas pasmejas par Tavu izmisumu un garīgo sabrukumu, aizmirst savus bērnus, kurus dzemdēji, baroji, auklēji? Vai tā nav tikai niķīga bērna tiepums? tagad, protams, kad viņi vairs mani nemīl - palicis tiepums ar saldrūgtām atmiņām. Jāatbrīvojas!
Jāuzlabo savs veselības stāvoklis, jākopj sevi bērnu dēļ. Bet galvenais, nedomāt par sevi! Domāt par citiem. Domāt par darbu, par visu pasauli, mīlēt un redzēt savus augošos bērnus, sevi izslēgt -
Ruta sēž man pretī un lasa. Liela lasītāja. Jūtīga. Pat par daudz. Vadi viņu. Viņa līdzīga Tev. Neļauj viņai klupt, ciest. Paver viņai gaišākus apvārkšņus!
16.februārī.
Es sāpīgi izjūtu cilvēka jūtu atdzišanu - Un tagad, tikai tagad ciešu it kā līdz Alfona sievai. Kā viņa jutās aizejot ar savu meitiņu un bērnu zem sirds no vīra - Vīrs, vīrs, bērnu tēvs - un palikt vienai ar gaidošo bērnu, pie tam vēl zināt, ka viņš glāsta un skūpsta citu sievieti - Un tagad, kad Alfona mīlestība vairs nemulsina prātu, bet man jāizjūt viņa attālināšanās, es blakus savām ciešanām jūtu Līgas mātes pārdzīvotās jūtas un sirds gurst, pat brīžiem liekas mati sāk kustēties no bailēm par to, ka es esmu, varbūt arī, neapzināti pie tā vainīga - Mana laime nevarēja būt ilgstoša. Tas dzelzs likums. Man ar savām ciešanām jāizpērk sava vainas apziņa.
[klades vāks]
2.septembrī, 1946.g.
Šodien ir Tava diena, draugs. Šodien atkal pēc pieciem gadiem es saules lēktā, rīta agrumā izjūtu drausmas, ko nes sevī nāves stunda. Jau vakar vakarā, un naktī un agri no rīta esmu atkal tur pie Tevis bijusi. Tur priežu silā -
Rīt agri braukšu uz to vietu, kur liekas esi bijis pēdējo reizi... Es noteikti nezinu - es nemeklēju, kas to man varētu teikt - es klusi vēl, kā dzeltenu drebošu lapiņu turu sevī cerībiņu, ka varbūt tomēr Tu neesi - Un tomēr, visi droši par to, ka Tevis nav - Kā guli tu Vecsaules silā -
Maza bauma, kas atvizēja tai drausmīgā rudenī, ka Tu esot zīmīti kādam nodevis, ka Tevi un vēl kādu vācieši pēdējā brīdi atrāvuši no kapa un aizveduši - ak, tā ir tā mazā drebošā dzeltena lapiņa, kas katru brīdi var galīgi norauties un nokrist - Bet es nemeklēju tos, kas man varētu pēdīgi un galīgi teikt to, ko negribu vēl reiz dzirdēt.
Rīt braukšu pie Tevis - - - Tad plūkšu viršus un vedīšu tos mājās, lai visu gadu tos savā istabā skatītu -
Tad atkal sāksies darbs. Skolas darba gads. Tad atkal Tu mani vadīsi, Tu man dosi spēku un balstu, kad būs grūti.
Ak, cik bieži jūtu Tevi sev tik tuvu. Kā lai vārdos un pierādījumos to tveru. To nespēju. Bet zinu, ka vadi Tu mani arī. Tu pašķiri man ceļu. Tu biji vienmēr man izpalīdzīgs un labs un tagad arī.
Tā es rakstu, tā es jūtu. Es jūtu vairāk nekā prāts spēj izdomāt.
- Nosūtīju augstskolai darbu "Dial. materialisms par patiesību" studējot šo filozofiju es atradu daudz pamatu taisni tam, ko vulgarie marksisma, materialisma studētāji noliedz - Es atrodu Dievu. Es visur atrodu Dievu - Es nevaru, nespēju bez viņa ne elpot, ne dzīvot - 
21.oktobrī.
Ar mani iet uz leju - Es nevaru savaldīt savu nespēku. Nesen mani pārņēma nervu lēkme - neprāts. Savādi, ka nespēks atspēkot netaisnību, nespēks novērst rupjību mani noved sabrukumā - Es ilgi domāju, kamdēļ uztraucos līdz neprātam un tagad zinu, tas mans nespēks. Esmu pagurusi - Esmu pagurusi no visa, no visas dzīves. Katru dienu ir rūpes par dienišķo maizi, kas jāsāgādā blakus manam tiešam darbam, kas citkārt manu eksistenci nodrošināja. Bet tas vēl sīkums būtu. Galvenais dzīves nejēdzības, kas tagad notiek un asas zobgalīgas piezīmes par visu, kas stāv sakarā ar strādniecības labākām idejām. Dienu no dienas saņemt sitienus un nebūt spējīgam atvairīt - viss arī it kā zīmējas uz mani -
Un tad šī vientulība starp cilvēkiem garīgā plāksnē. Te ap mani nav neviena - Savādi - mans darba biedrs Lauva Milda, bieži ir laba un jūtīga un it kā saprotoša un veļ tāda, kas manī atraisa draudzības jūtas, bet tad piepeži es saņemu  asu cirtienu, kas ievaino mani līdz sirdij un liek noslēgties no viņas, ievelkoties savā vienaldzības čaulā. Aiz viņas vārdiem dveš pretī saltums, pat gribētu teikt vesela politiska nošķirtība. Viņa it kā saka: "Tu esi no "viņu" šķiras, no "tiem" par kuŗu esam mēs "latvieši" sašutuši -
N.B. Sveiciens no 
Art...
 un Rutiņas. Sveiciens no Elzas un vīra.
Jelgavā, 7.XI 38.
Mīļo draudziņ!
Šoreiz man pavisam nopietni jālūdz piedošana no Tevis, draudziņ, par ilgo klusēšanu. Iemesls klusēšanai gan šoreiz mazāk nolaidība, bet vairāk darbs. Man gan šonedēļ neskaitījās dežūra, tomēr aizņemts biju stipri. Bija atsūtītas ilgi gaidītās grāmatu pakas. Grāmatas bija jāizdala - to šoreiz darīju pēc stundām, negribēdama kavēt darbu stundās, - rēķini par grāmatām jāsakārto, lai zinātu dzīt rokā vēlāk nokavējušos maksātājus. Ar kartes zīmēšanu gāja gausāk, kā biju rēķinājis. Vēl pat sestdien vajadzēja pāris skolēnus paturēt ilgāk, lai nobeigtu karti, nemaz nerunājot par to, ka katru dienu pēc stundām skolēni pie kartes strādāja līdz pat krēslai. Nu gan karte ir pabeigta un atrodas līdz ar mani Jelgavā, acumirklī pie māsīcas Elzas Mātera ielā 70 dz. 13. Pagājušā nedēļā sā-
ka manā priekšā drīz paversies jauna nezinām dzīve. Tikai šoreiz aiz šķiršanas nestāv nāves drauds, bet gan cilvēka labāka dzīve. Alfona labākā dzīve - jo mēs ejam uz labāku, mēs gribam iet uz tādu dzīvi, kas dod dvēseles apmierinājumu. Man vajag tamdēļ būt gaišai, mierīgai un stiprai. "Tu dzīvosi!" Saku sev - Un atkal mani mazie tura mani cieši pie dzīves -
2.martā.
Saņemies! Dzīvo viena. Esi mierīga.
Alfons mani garīgi spīdzina. Vajag būt stiprai, ali izturētu. Vai tiešām viņš bezsirdīgs? Vai ļauns? man gribas noskaidrot šo domu -
18.martā.
Mīļais dēls, šodien sūtu Tev sveicienus pāri baltajiem laukiem uz Rīgu. Nu Tu sēdi skolas solā un risini kādu gŗūtu uzdevumu vai formulu - Mana gaišā galviņa, mācies un centies tik uz priekšu. Centies nobeigt skolu, izprast un iemīlēt darbu. Tev dzimšanas diena šodien - Tu nu palieci 15 gadu vecs. Vēl pieci gadi un mans dēls būs jau vīrs - Būsi liels, būsi man atbalsts un draugs. Tevī ir dažas tēva īpašības, ar tām Tu man atgādini tēvu. Tevī ir arī manas īpašības, tās nav labas, centies no tām tikt vaļā, cīnies ar tām, kā es esmu visu dzīvi cīnījusies -
Mīļais, Guntīt, Tu vēl esi jauns, Tu vēl mani nevari saprast - Man dzīve, mana garīgā dzīve pašlaik ir sāpju pilna, brīžiem es saļimstu, brīžiem esmu viena savās mokās. Gŗūti, ļoti gŗūti vilties draugā un mīlestībā. Tās ir egoistiskas sāpes tomēr - Jāuzveic -
Nevajag pieķerties vārdam! Tā viņa šodien taisnojas, bet aiz vārda stāv viņas būtība, aiz vārda ir vēl daudz neizteiktu jūtu un jēdzienu - Un es tos dzirdu ar savu iekšējo būtību.
Arī vecmāmiņas vārdi: : tu jau vienmēr solies un nekad nepildi... Man beidzot pašai tas jādara...!" šie vārdi mani noveda līdz sabrukumam. Kamdēļ? Viņa gribēja mani pazemot - Kamdēļ?! Vienu otru darbiņu, ko nepaguvu steidzoši izpildīt, viņa pasteidzās pirmā un tagad to met man priekšā -
Ak, vārdi!
13.martā.
Rīt mana dzimšanas diena! Šī diena man vienmēr ļoti svarīga. Viņa ir vienmēr kā punkts, no kuŗas tad tālāk atkal risinas nākošais gads. Tā ir tāda pieturas vietiņa, kuŗā gribas sevī klausīties un patieso un daiļo izņemt no visa dzīves jucekļa. Šo patieso un daiļo gribas tad nest no šīs dienas. Gribas šai dienā arī sevī iekšēji dot solījumu turēties pietā, kas labs. Un atkal kā vienmēr uzpeld ilgošanās pēc patiesīgas neviltotas un vienkāršas dzīves. gribas atmest teatraliskumu pie kuŗa esmu pieradusi laika ritmā un nevīžībā klausīties sevī -
1949.g. 9.febr.
Es atkal viena. Es un mani bērni. Bērni tas pats, kas es. Mana garīgā un miesīgā daļa. Divus gadus dzīvoju kopā ar cilvēku, kuŗu jutu kā vīru. Bet nu ir pienācis brīdis šķirties. Esam garīgi sveši kļuvuši. Nav viņam vairs tādas mīlestības pret mani kādu vēlētos sajust ikkatrā pelēkā dzīves stundā - Nekas nav mūžīgs - Lai gan manī lielas ilgas pēc mūžīgi nemainīgā. Vai tas sastingums? Esmu pretrunā ar sevi. Lai kā, bet tagad viena ar saviem bērniem un darbu - Tas arī ir daudz. Tā ir vesela bagātība. Man jānoraksta reiz tiekšanās pēc glāstiem, pēc mīļiem vārdiem. Pašai tos jādod tiem, kam tie vajadzīgi - Manam draugam (bijušajam) tas vairs nav vajadzīgs - Dzīve, dzīve! Kā gribas dzīvot pilnvērtīgi, ne nīkt.
Ļ. cien.
L. Grigana kundzei
6kl. pamatskolā
Daugmalē
tikpat laimīgai, kāda biju ar Tevi, Pēterīt - Manas jūtas kāpinājās, kā zvejnieka sievas iegriba pasakā "Zelta zivtiņa"- Un tagad esmu atmodusies atkal savas būdiņas priekšā - Bet! Vai arī nabadzībā un vientulībā nevar dzīvot un dzīvi labāku vērst - Man jādzīvo - jādzīvo savu bērnu dēļ. Mans zēns ir bijis visu laiku atstumts no mana siltuma aploka - Alfons, tas aizņēma mani vairāk, nekā drīkst - Kā tagad veidosies mūsu kopdzīve? Vēl nezinu - Gŗūti [grūti] dzīvot kopā sievietei ar vīrieti, ja nav mīlestības - Būs man jāaiziet - Es negribu būt mezhaniska [mehāniska] lelle, es gribu dzīvu jūtu un domu apmaiņu - Es gribu būt vajadzīga un tuva ceļa biedrim [biedram]. Bērniem esmu vajadzīga, tikai viņiem. 
Man būs jākavējās [jākavējas] biežāk pie mirušā drauga acīm. Man būs skaidrāki sevi jāskatās, jo Alfona acis vairs mani nesilda - 
15.II.
Kāda man neprātīga sirds! Kur lai lieku tādu? Prāts zina, ka nav man vairs drauga un vīra, bet, bet - jūtām pārplūst mana dvēsele un gaidu veļ, tik ļoti gaidu draudzīgu mīļu vārdu no cilvēka ar ko vēl kopā dzīvojam. Visai manai dienai būtu citāda nokrāsa, ja mīļš vārds atskanētu darbā ejot - Es gaidu uzrunu, bet tādas nav - Mani vārdā viņš nekad nesauc. Par draugu arī nē. It kā tukša vieta es.
Bet es gaidu. Neprātīgā, neprātīgā!
Mīļš vārds, vai glāsts man ir kā saules spēks, tāpēc tik ļoti tiecos pēc tā. Jau no bērnības tas manī. Man vienmēr ir pietrūcis mātes siltuma. Kā bērns es sāpīgi sajutu mīlestības trūkumu - Māte man garīgi bija vienmēr sveša pēc 10 dzīvības gada - Jaunībā māte mani nesaprata - Un tagad? Esam tālas - Vai es tik tāda pati nebūšu pret saviem bērniem? Drausmīgi to iedomāties - Sāpinoties par
1946.g. 14.martā.
Šodien mana dzimšanas diena. Man paliek 38 gadi. Manam dēlam pēc trim dienām būs 12 gadi, Rutai tagad 8 gadi, bet Dainai 5 gadi.
Šorīt nomodā guļot izteicu sev dažādas vēlēšanas un arī apņēmos no savas dzimšanas dienas daudzas negatīvās īpašības jo sevišķi stingri saturēt un pievaldīt.
Nedomāju arī ar šo dienu atkal pēc gadiem atzīmēt spilgtākos pārdzīvojumus un domas dienas grāmatā. Ir daudz tādu brīžu, kad kāda doma vai jūta grib ietērpties izteiksmē. Esmu bieži ļoti vientuļa, bērni vēl par maziem, lai saprastu un tamdēļ dienas grāmata ir itkā draugs, kuŗam var izteikt savas domas. Manas piezīmes protams ir maniem nākotnes draugiem - bērniem domātas. Savas piezīmes veltu saviem bērniem. Ar lielu uzmanību lasīju sava
nospiesta savu sabrukušu nervu dēļ, ka nepriecājos par dzīves skaistajām dotībām: bērniem, darbu, skaistumu dabā - Tagad liekas sāpju un vilšanās krīze jau pāri. To pamanīju atsevišķos mirkļos - Mirkļos, kad sirdī atkal tīrs sakāpa prieks par ziedošo pļavu, kad nolūkojoties mākoņos, radās prieks par mākoņu veidojumu un debess plašumu. ilgi neesmu izjutusi prieku par kaut ko - nebiju atraisījusies no savām smeldzošām sāpēm - Kauns pat atzīties, cik ļoti šaura biju palikusi, gars bija kā apmāts tik no sāpju smeldzes par zudušo draudzību - Pat prieks par bērniem, rūpes par bērniem bija apklusušas, visu aizņēma tikai smagas, dedzinošas, skaudras jūtas - Šovakar rakstīšu vēstuli Rīgas apr. TIN vadītājam Žanim Pumpuriņam. Lūgšu izraudzīt man darba vietu Rīgas tuvumā. Sāk
n
is rūpes par jaunu dzīvi. Varbūt tas galīgi izārstēs mani no apmātības ilgoties un sāpināties par to, kas nevar vairs būt un varbūt arī nav bijis -
Alfons nodomāja atgriezties pie savas ģimenes.
14.jūlijā.
Ar 15.augustu aizeju no Īslīces. Aizeju uz Mārupes pagastu. 10-20 min. brauciens līdz Rīgai. Gunars dzīvos pie manis. Katru dienu brauks ar auto uz skolu. Grūta būs pārvākšanās ievērojot lielos ceļa izdevumus. Būs krietns robs mūsu rocībā.
Alfons aiziet uz Katlakalna 7 g. skolu par direktoru. Šogad viņš dzīvos viens. Par nākotni negrib spriest, negrib domāt, jo viņam grūti par savu dzīvi vēl izšķirties -
Mans ceļš skaidrs: darbs un mana ģimene, tikai šoreiz bez Alfona - būšu vērtīgāka.
Jābūt stiprai arī šādā dzīves situācijā. Nesabrukt izmisumā, nesabrukt izmisumā! Ak, Dievs, palīdz man - Visa dvēsele sauc pēc tā - Par ko gan es cīnos te ar sevi? Par savu svētlaimi! Egoiste! Kā noslāpēt šīs jūtas? Ar darbu, ar grāmatām? Bet visur vēl krustojas mūsu ikdienas gaitas.
Bērni arī priecājas par pavasari, pa lauku vien dzīvo. Bet cik daudzkart lielāks prieks par tiem, ja blakus stāv pieaudzis cilvēks - draugs. Man nav šīs dzīves laimes vairs. Bet daudziem jau tās vēl mazāk ir. samierinies! Ak, es centīšos izslēgt šo dzīves daļu, kaut arī jāpārvar gandrīz fiziskas sāpes. Bet tas tak būs tik sākumā. Viss atrofejas, pie visa pierod vai atrod citu - 
14.maijā.
Man šķiet, ko saku, visu ko domāju un jūtu Alfona apziņā nenonāk - Viņš vispār necenšas vairs uztvert mani kā būtni, par kuŗa pārdzīvojumiem būtu jādomā. esmu viņam kā cilvēks - ēna. Vai man būs spēka tāpat slīdēt viņam pāri? Man bailes, ka nekļūstu viņam uzbāzīga - Man jānoslēdzas sevī, savos bērnos, lai dzīve būtu pilna. Par zudušo nav vairs jāžēlojas -
31.maijā.
Beidzot es esmu izšķīrusies. Man jāaiziet. Man atkal vienai jāuztver dzīve, man vienai jācīnās par mūsu eksistenci, man vienai jāvēro un jāvirza savi bērni dzīvē un darbā. Biju laimīga un stipra, kad jutu Alfona draudzību un mīlestību. Biju ļoti nelaimīga, kad jutu, ka Alfona mīlestība izbālē un zūd. Biju tik nelaimīga un
1944./45.m.g.
L.Grigane
11.aprīlī.
Ar šodienu es atgriežos pilnīgi pie jums mani bērni. Esmu izšķīrusies. Man jāaiziet no šīs darba vietas jau ar šo vasaru. Man jāatbrīvo Alfons no sevis, lai nekas nekavētu viņam atgriezties pie saviem bērniem. Tā tad mūsu attiecības kā sievai un vīram ar Alfonu ir izbeigušās - Visu, kas manī ir pret viņu man jāaptur sevī, jāatstāj tikai cilvēcīgi draudzīgas attiecības, bez tuvības, intimitates. Visas jūtas jāveltī saviem bērniem.
Esmu nu atkal, bērniņi, tikai jūsu māte, kas visu sirds siltumu dos vienīgi jums, glabās to vienīgi jums - Daudz siltuma, daudz laika veltīju šinīs gados Alfonam - Tagad ar šo dienu es atgriežos visa pie jums mani mazie cāļi -
12.maijā.
Kur ņemt spēku un noslēgties savā lokā izslēdzot Alfonu no tā?
Kur ņemt spēki, lai apsegtu savas sāpes un neizpaust tās uz āru? Esmu neziņā - Un tas sāp tik neizsakāmi.
Dabā ir atkal pavasaris. Košs, spilgts zaļums ietērpj visu zemi, zied ķirši un bumbieres, smaržo ievas, bet birzītē pie upītes no zāles lien laukā gaiši zilās vijolītes. Saule tik silta un dzīvinoša - Bet kādēļ nevar par to priecāties cilvēks viens, kādēļ ar otru viss dzīves skaistums ir nozīmīgāks? Vai tikai vienkārša dabas nepieciešamība - Esmu neciešama savā tieksmē pēc drauga - Es visur meklēju viņu un atduros uz to, ka esmu tam lieka; nevajadzīga. Viņš nekad vairs nemeklē manu klātbūtni, viņa roka nekad vairs draudzīgi un silti nepieskaras man - Un tas rada briesmīgu smeldzi -
tēva nedaudzās vēstules un tik ļoti vēlējos, lai man būtu pieietams vairāk no tēva domām pārdzīvojumiem, jo tad man šķita, lasot jau nodzeltējušās lapiņas, ka es varu dziļāk ielūkoties sevī - Un vēl man likās, ka man tēvs tomēr dzīvo - Jā, un es arī gribu mūžīgi dzīvot, gribu citā veidā savas dvēseles sēkliņu izjust ka nezudošu Ir dažreiz tāda iekšējā drošība par nemirstību, protams tas nav manam prātam tveŗams, bet gan kaut kam, kas esmu es pati, bez sava prāta.
14.IV.46.
Vakar nobeidzu savu kontroles darbu psicholoģijā. Rakstīju par "jūtu nozīmi psichiskās darbības norises gaitā". Strādāju ilgi, apmēram 2 nedēļas. Tagad tāda ziņkāre, kā novērtēs. Cik pati esmu vērtīga. Vai spēju veikt uzdoto? Ar svētdienu atkal sākšu strādāt soli, pa solim latīņu valodā, partijas vēsturē un Krievijas vēsturē. Es labprāt mācos, strādāju. Tikai vai esmu vēl kam vērts? Vai tas, ka esmu iestājusies augstskolā filoloģijas fakultātē nav tikai mana iedoma, ko nespēšu veikt. Ir dažādi noskaņojumi. Dažreiz vēl ticu sev, bet dažreiz mans vecums mani tā nobiedē, ka man paliek kauns par savu soli. Un tad vēl māsas neticība, ka es tādā vecumā vēl spētu kaut ko iemācīties. Viņa pret mani ir kā bērns. Man šogad palika 38 gadi. Bet kur, lai es lieku savu jaunības izjūtu? Man ir tā, it kā esmu tikai skolniece. Un nelīdz spoguļa bargais spriedums, nelīdz krunkas un krunciņas - manu iekšējo izjūtu tas it kā nemaina.
Ja būtu mans draugs dzīvs, es ziedotu viņam visus vaļas brītiņus, tagad "salaulājos" ar augstskolu. Vīrietis - draugs tagad mani nesaista. Man ir bērni - mana ģimene. Augstskolas uzdevumi - manu brīvo brīžu kavētājs. Še smeļos arī jaunas atziņas un raugos izbrīnas un sajūsmas acīm dzīves norisē. Vakar bija 13.aprīlis. Ko tas nozīmē tas zin tikai man draugs un es. Man bija patīkami darbu nobeigt un nosūtīt tieši 13.aprīlī.
mēnesī klāt tekošos izdevumus. Varu Tev apgalvot, ka viņš, t.i. Gulbis, ne ar ko necentās mani pārliecināt par pasūtījumu: redzēju jaunkundzei dažas Rozīša grāmatas; ieskatījos mazliet tajās - tas bija fakts, kas mani pārliecināja.
Manu laiku vairāk aizņēma arī tas, ka sāku vairāk vēribas piegriezt uzturam. Atmetu ēdiena sildīšanu (no rīta vārīju, pusdienā sildīju) Tagad katrā ēdiena laikā cenšos ko savu pagatavot. Tā arī bez kopgalda esmu apmierināta. Kad kopgalds būs, vēl nezinu. Jaunkundze saka, ka neesot līdzekļu produktu iepirkšanai. Ej nu sazini, kas tur īsti par lietu! Solās līdzekļus prasīt no pag. valdes. - Man brīnums par to, ka neesmu vēl saņēmis no Izgl. ministrijas apliecību tic. māc. cenza lietā. Nu toreiz Rīgā man apgalvoja, ka izsūtīta jau 25. vai 26.oktobrī. Vēl jāgaida. Šodien iešu arī uz skolu valdi piemaksas noskaidrot. Par konferenci un to, ko uzzināju sk. valdē, rakstīšu atsevišķi.
Visu labu jums visiem. Gaidu arī no Tevis (vēl neesmu nekā saņēmis) Tavs Pēteris.
15.februārī.
Šodien Pēteŗa dzimšanas diena. Tā bija kādreiz uzmanības centrā. Tā bija gaiša priecīga diena.
Manas sāpes par zudušo draugu nav izsāpējušas, jo es no pirmām baigām dienām tās vienmēr spiedu zemapziņas slāņos. Par viņu nekad nerunāju. Pat gŗūti bija viņa vārdu ņemt mutē, lai neizraisītu veselu atmiņu virkni, lai neiedzīvinātu savas jūtas - Kad runāja viņa māte, vai radi, vai apzīstami par viņu, par atmiņām, es vienmēr aizgāju. - Arī kad viena esmu, bieži pieķeru sevi pie tā, ka neļauju kavēties pie drauga ģīmetnes. Jo viņa acis runā uz mani ar tādu valodu, kas saviļņo manu dvēseli. Viņa acis ir kā spogulis sevī - Mana sirdsapziņa -
Viņa acis runā arī par mūsu bērniem, viņa acis ir vienmēr atgādinājums.
Es atkal esmu sākusi rakstīt dienas grāmatu. Tas nozīme, ka esmu atkal viena. Alfons. Tas man līdz šim bija ļoti tuvs draugs. Vismaz es tā jutu sevī. Tagad  es to nejūtu. Man vienmēr jādomā, ka es lieka viņam, ka viņš ir apnicis ar mani runāt, ar mani brīvo laiku pakavēt - Viņa meitiņa pie mums. Līga. Mazā Līga. Bet vai tādēļ vairs nav jūtu pret mani? Nē, tas nevarētu būt. Vai tad esmu bijusi tikai kaut kāds atvietojums zudušais ģimenes dzīvei? Un tomēr jābūt drosmīgai un tas jāatzīst - Lai būtu kā būdams, jāmāk dzīvot arī bez tuva un mīļa cilvēka. Es biju pirmajās dienās, mēnešos savās jaunuzplūdušās mīlas jūtās pārspīlējusi iedomu par viņu - Es biju gribējusi viņu sev kā vīru, kā draugu uz visu mūžu - Es gribēju zudušo draugu atvietot ar viņu. Lidz izmisumam par to iespēju cīnījos, bet tas viss sabruka, sabruka mana egoistiskā iegriba būt
Ne rīta rasa - pusdienā nevar zust,
Ne smaršas krislitis - uzpūšot vējam nīkt.
Ne pāri skrējošs saules stariņš,
Visumā visi uz mūžu dzīvo.
Ne dziļā doma - smadzenēm irstot irst;
Ne maigā jūta - apklustot sirdi gaist;
Ne tava karstā mīla izdziest;
Cilvēce visi uz mūžu dzīvo -
Jau vakars. Klusi nolaizās krēsla - Putni ar apklusuši, ne, vēl tur šur iesakans dziesma - - - Irma parkā. Zinu. Viņa tagad domā ko teikt man vai atkal savu mīlestību apliecināt? Vai palikt vēsākai? Tomēr viņa nespēj pret mani aukstasinīgi izturēties - viņa par jūtīgu, par vāju - - - bieži jutas atstāta - - -  viņa grib manu glāstu - un es tomēr viņu mīlu - Meitene, Tu neproti runāt. Pati atzīsti. Tu neproti mani glāstīt -  Maz esi bijusi starp cilvēkiem. Tu pati man esi rakstījusi ka mācies runāt - Irma ir aizgājusi uz parku ar Anniņu Viņu meklēt -
Ernai bail par Irmu, reiz izteicās ka tā varot ārprātīga palikt - Kaut kas arī mani sagrābj, Irma! Kaut tu tik neņemtu tik dziļi manu vēstuli - Es nosodīju sevi, es raudāju par sevi - es nenogrūdu draudzību. ne es tikai zemojos, es sevi atklāju vai no patiesības jābīstas? No patiesības bīstas, patiesība nāve -
Arvien tumšāks Irma nenāk.
Rītā būšu mājās - Laika varbūt sevi dabā, tomēr pie spēcinoša ūdens atradīšu mieru. Klusumā aprims manas sāpes. Ilgas, cerības uz nākotni.
Irma, es jūtu Tu par mani domā -
Irma gultā -.. Nezinu vai slima, vai vienkārši gana nospiedošs stāvoklis - - -
Viņa sevi nav vēl atradusi - - - Mokās sevi slēpj - Aizsegusēs guļ. Negrib, lai kāds to redzētu. Tomēr es tā nevaru. Neviens apkārt nesaprot īsto cēloņi - -  Es zinu katrs mans smieklis durās sirdi. Viņa reiz teica par sevi kā esot greizsirdīga - - . Sāpīgi kad otrs, tuvs cilvēks smejas - -  Bet kādi man smiekli? Ha! Ha! Kaut nebūtu tie - 
Ne, tomēr jāraksta viņai, tūlit - - -  es nevaru -
Irma sauca. Nogāju - Smaids uz lūpām īss - roku saspieda - "Tu cilvēkus par daudz zemu nostādi" Vairāk nekā - Man liekas viņa raudāja.
28.aprili.
Tikko gaismiņa ausa. Irma piesēdās manā gultā -  Es naktī nemierīgi gulēju - varbūt pat murgoju - - -  viņa ari nebij gulējusi - sēdēja un skatījās manī - Es prasīju vai negrib man ko jautāt. Neatbildēja. Es necietu - Es lūdzu iet projam. reiz jādara gals tādām attiecībām - - - Vakar nodomāju visas savas vēstules ko viņai rakstījusi iznīcināt, lai nepaliek šie starpnieki - Kam vajadzēja tik daudz vārdu? Es no viņas attālināšos, bet viņas dvēseli mīlēšu. Mani jautājumi, mana uzbāšanās ar savām jūtām ir muļķība - Vai es nevaru ciest? Labāk būs - Šorīt pēdīgi prasīja vai es viņu atgrūdīšot no sevis. ha! Ha! Vakar prasīju viņai, lai savas attiecības pret mani noskaidro, lai izvēlas, lai pasaka man visu patiesību, lai izšķiras par sevi. Atbildes nebij. šodien to pašu gandrīz grib no manīm -
Es vairs neko nejautāšu. Es nepieļaušu tādas cīņas starp mums - Es gribu dzīvot brīvi! Tāds neveiklums vienmēr starp mums. Nost
26.martā.
Jau tik daudz dienu no 14.marta. Skrēja ātri. 17 martā aizbraucu uz Rīgu. Tur trīs dienas nodzīvoju ar Irmu. Trīs īsas dienas. Gan prieku, gan vilšanos vajadzēja izciest - Dvēseles saviļņojums par dzīves plūsmu pār mākslas sniegto baudu - -  - par visu reibinošo - Parfima smarža atgādināja bijušo dzīvi. Grezni dzīvokli - - -  bagātība - -  spožie logi. To taču reiz visu redzēju, dzīvoju tur - - - un atmiņas nāca -- - bet tad es novilku čaukstošo priekškaru, nedomāju par savu bijušo dzīvi, domāju par tagadni un pagātni kā dzīvo un dzīvoja pasaule - Cik daudz tukšuma greznās dāmas, liekas katra kustība runā tikai par sevi vai ir skaisti, vai aizmaskota nepilnība un neglītums - Par ārieni tikai domā - tad ne, tas es tik nevarēja iedomāt ko citu domāju par to pašu - -  Un cik daudz jāmaldas - Cik dievinoša no ārienes un neglītās dvēsele --- Es redzēju tumšos kaktus kur žīdi, krievnieki un daudz zelta alkstošie mudž - - - katram savs veikals. Jo naudas daudz - labs, jau piesargies! No ceļa! Cik darbīgi sie cilvēciņi viņi kā ģēniji aizņemti no vienas domas nedzird apkārtnes dvēseles - - -  zin tik veikali - ģēniji! Ha, ha!
Es redzēju savu māti - -  sāpes jācieš - neviena mīļa vārda nav ko teikt ne viņai ne man - viņa domāja savā meitā redzēt sevi pašu un tad saprasties - - - kā vairāk ieraut, kā apprecēties - - - kleitas, viegla dzīve... Viņa ir nenormala. Katru reiz runā to pašu - gadi taču gāja un nervozā sieviete, tu mīlē netikumību - tu pārdodies - - - . Ne, ne projam jūs neglītas domas - Kā pērkoņa balss nāk no augšas: "Māte!"... Man viņas žēl, sirds liekas lūst ---
Biju operā. Tur ļaužu pulkā aizmirsu redzēto, dzirdēto - - - Trešais zvans - uguns apdziest - klusas skaņas kā no apakšzemes nāk un aug - piepilda visu un apdziest... tad atkal un caur visu skan žēls taures sauciens -- Paceļas priekškars - -  Es neko vairs neredzēju - biju citur - -  Kad ausa asiņaina diena -, sārkstošā
Ai, kaut zem dažreizejas idilles nebūtu tāds sausums - - - Ilgi stāvēju un skatījos austošā krēsla - dzēru pilnu malku smaržīgo gaisu -
2.aprili -
Ak, vārdi, ka sabango dvēseli tie,
Kā sajūsmo, paceļ pār ikdienu sīko -
Anniņa trako ar zēniem - es ar kadreiz tā ņemos - tagad nevaru. Kamdēļ? Ak, domas kvēlošās, domas dedzinošas - Vai ļauties sadegt? Vēl viens vakars skolā un būšu mājās - vientulībā - Tad sūtīšu visiem sveicienus, lūkošos norietošā saulē, apbrīnošu krāsas, formas - - - meklēšu skaistumu un tomēr bail no vientulības - tukšuma, kas var uzbrukt - -  "tukšums" vai var apskaidrot šo sajūtu - nevaru - Es ilgojos pēc Irmas mīlestības, pēc tuvas draudzības, garu saplūšanas par jauno dzīvi, ilgas -
Es varbūt rakstīšu B. Es gribēšu sajutā dalīties ar kokli, kuŗas stīgas līdz dvēselei viļņo - - - Es kaut ko gaidu - katru dienu - kas satrieks līdzšinejo, kas atvērs jaunus vārtus, rādīs jaunu spožumu - -  dos vingrumu un gribu - - - dos mīlestību, ne egoistisku, ne greisirdības mocošo gaišo, lielo - - -
3.aprilī - 
Šodien jauka pavasara diena. Skrēju pa parku un jutos ka pavasars pats ko es ar sevi cīniņā uzvaru. ko? Vai lai rakstu ko? Ha! Ha! man jāsmejas, cik muļķa vēl es esmu. Kamdēļ  tādas tieksmes? Nost ar viņām es varu sevi uzvarēt. es varu. Ja tā ir mīlestība, tad tā ir gaiša, stipra un mūžīga, ja tā ir īsta, tad i spīdes un neapklāsies ar rūsu - neļaus. Kamdēļ tāda kā greizirdīb.
Es ar sevi runāšu, es sevi nosvēršu kad būšu vientulība - sargies mans zemais gars - tava reize šķobīties - Es vēl esmu un būšu, jo visur dzīve dzīve.
Lasīju Dangu. Kā viņš aizrauj savā mūžīgajā cīņa, mūžīgā meklēšanā - - - Kā viņš spēj baudīt dzīvi - -  Daba paliek arvien gaišāka, liekas dvēseli kāds celtu gaišumā ---
Irma nenāk klasē. Viņa nevar būt manā tuvumā nenoskaidrojusi savu stāvokli par sevi. Viņa meklē līdzsvaru - - -  Parkā - - - 
Erna slima. Galva reibstot. Es viņu atvainoju pie Osiša. - "Kā tas izskaidrojams, abas māsas slimas?  Irmas ar klasē nebij!" Es izvairījos no atbildes ... Stāstīju ka Ernai slikti, galva reibst -Irmu neminēju. - Viņa tomēr par sevi tik skaidrībā - - - es dabūšu zināt...
Anniņa nupat izgāja no klases. Saka slikti esot. "Jāpletē" kleita pēc stundām pie Magdas un rītā uz Jelgavu.
Mājā neko nezin. Man liekas būs atkal nepatīkšanas. Jau daudzie radinieki sāk nomanīt attiecības pret Pauli.
Šodien neizgāju no klases. Skatījos pa logu uz staigājošiem skolniekiem. Vēroju. Arī es parasti pastaigājos pa brīvlaiku, tērzēju, smējos... Tur paiet B. Man liekas, viņa roku kustības nav īstas, viņš runā, lai citi dzird... viņš iet, lai citi redz. Katra kustība slēpj sevi: "Tā būs solīdāki"- - - Un daudzie tādi - - - Ak, arī bieži es - - - Kamdēļ riebjas - -  visu dara ar jautājumu - vai tā būs labi?
- Pēcpusdienas valdes sēde. Man kā loceklim jāierodas. Apspriedisim par treniņu sākšanu -.. Jau laiks. Drīz būs bērnu svētki, tad sporta svētki. Būs jāuzstājas. Man kāja nedzīst -. nezin kā varēšu strādāt. Šodien un rītā domāju izņemt dažas vēstures biļetes. Ziemā vēsturi neesmu gatavojusi.- 
- Kā viņš aizrauj savā mūžīgā cīņā, kā liek kvēlot sirdij Dieva ugunī -
Kamdēļ tāds nemiers, nervozitate gandrīz vandalisms mācās virsu - nost -
Ak, es vēlētos lai visi paustu cik spēcinošs ir pavasars, lai visi justu augstumus.
Bet kas esmu es? Ko rakstu vai tās manas jūtas? Esi pati, rodi sevi - tad būsi mūžīgā, ta jutīsi augstumus un reiboni -
Es dziedāšu dziesmu.
20.aprilī.
Lieldienu brīvlaiks pārdzīvots. Nerunāšu kas bijis - - - tikai īstu svētku nebij - nebij kā vēlējos. Tomēr skaistums bij - dabā - tur es sevi atradu -
Tagad sākās jauna dzīve - Jauns spēks sakrājies. Darbs gaida. Viss zaļo. Kaut arī dvēsele zaļotu!
24.aprilī. 1925.g.
Katru vakaru eju gulēt ar sapņiem - Aizveru acis un ļaujos fantazijai -.. Katru rītu ceļoties tukšums liec pie gultas, es nespēju piecelties - - -  Kauns no sevis...
Es gribu citu cilvēku nostādīt tādā stāvoklī, lai tas būtu man pretīgs, lai es nedomātu par viņu - -  un nevaru - vienmēr domas klīst prom no manis, aizmaldās pie viņa - Sevišķi tad, kad gars nospiests, gribu meklēt tad stipru roku - Kamdēļ viss notika - es aizrakstīju vēstuli, varbūt biju par atklātu, tagad moca pārmetums. Ne, ne pārmetums, šaubas vai tas ir sapratis - - . Kamdēļ nav atbildējis vai bij aizskārts - Kur tik eju domāju - varbūt te, varbūt nāks... Skrienu uz parku -  putni dzied, viss plaukst zem viņu dziesmām -  - - jauna smarža reibina - un atkal domas aizklīst pie viņa. Gribu, lai arī viņš baudītu šo skaistumu, reibinātos...
Kāds skaists rīts šodien, dziesmas trīc saules mirdzumā, debess skaidri zilas -
Es skatījos - kā arprāta pilnas šalca manas jūtas - Kas tas? Kādi drausmīgi violeti dumu stabi ceļas - -  Kāds zemes pelēkums - kā spīd krusti - Kaut kas baigs neizprotams - Kā pastardienas priekšvakarā. Mūžam neatminamais šausmīgais haoss - Un tad tur! Raug! Priedes - Kā no sārtas miglas ceļos - Vēl kaut kur liesmas šaudas - Priedes ceļas slaidas no dūmiem - sarkani dumi - Un tur garie slaidie lokas Vēl tumšā naktī - jau lokas - Kaut kur tālē gaišs, kaut kas svešs bet tomēr tuvs tur tālumā - gaisma aust, - Es raudzījos - - - Es saskatīju savu ilgu un sāpju konturas -
Un tad es ilgojos pēc radītāja - Es gribēju visu zemo, netīro ko par viņu domāt atmest - Es gribēju viņā redzēt viņu gleznas - es neizcietu. Aizrakstīju - Teicu ko domāju - Un sev priekšā redzēju cīņu - Cīņa. Cīņā nekad nevar zaudēt - Var gūt tikai - -
Vakar atnāca kāds zēns pie mūsējiem ciemā. H.Dauguls, lai kam. Viņš pagājušā gadā bija mūsu mājā par ganu. Tagad skauts. Skolā iet Rīgā. Pagājušā vasarā mēs kā jaunākie no citiem ļaudīm labāk satikām, tas ir runājam par to kas mums abiem tuvs. Daudz tika runāts, ko citi nekad nesapratīs - Skaisti bij vakari - -  Kuŗi nesa skaistus sapņus - mēs tiecamies zvaigznēm līdz bezgalībā - Apbrīnojam dabu - Reiz es viņu bij par mazdušību zobojusēs citu klātbūtnē. reiz laikam biju ko pateikusi asu ironisku par viņu nākotnes dzīvi - viņš nebij klāt, bet puisis, viņam pastāstīja - viņš jutās aizskārts - viņš neesot to no manis nekas gaidījis. es tad biju aizrakstījusi paskaidroju ka tāda zobošanas ir manā dabā - Teicu kas pelna izsmieklus un t.t.
Tad dabūju atvainošanas vēstuli - viņš mani neesot pazinis - Tagad saprotot kamdēļ
vēl man ir daudz kas pielipis. Es mīlu Irmu ka skaidru dvēseli, bet negribu viņai tuvoties ar savu smagumu - Viņa man ir pieķērusēs un tagad gŗūti kad saņem no manis tādu atdzīšanos - Es visādi gribu, lai viņa pret mani kaut drusku ļauni padomātu, kaut labāk pavisam atrautos - - - Es varu mīlēt bez atmaksas. 
Tas bij piektdiena. Plkst. 10. Irma bij atgriezusēs, viņa esot bijusi kaut kur tālāk pastaigāties, nokavējusēs - Smejas - Es vēl no notikuša trīsēju - - -  Sestdiena bij spiedoša.- Šī svētdiena traģiska ... Šis vakar kaut kā jauna pilns - - - Es viņai visu patiesību teicu- - - Nezinu ko par sevi nolēmusi - 
Kluss, silts vakars. Ak cik drīz beigsies skolas laiks. Vasara. Kaut tā būtu īsa. Pēc ekzameniem ekskursija gar jūŗmalu - Kurzmes Šveice - - - Naudas vajaga ... bez naudas uz vietas... Ha! Nākošā svetdiena izrīkojums Es nebūšu. 
Atkal Berziņš, Ruksītis varbūt prašņās - Gribēs mani mierināt --  piegriest jautrai dzīvei... un t.t. Es strādāšu - - -
27.aprilī.
Vakarējais "es strādāšu" atmiņā. Ha! Ha! Vai jau atkal zem iedvesmas biju. Vai atkal spēks un griba to rakstīja - vai varbūt periodiskais atkārtojums - vienkārši paradums, kas iegulās asinīs? Bet kas teiks, kas man ir atlicis - -  priekš kā vēl dzīvoju? Kas teiks. - Dot neko nevarēšu - bet vai aizliegts visur uzbāsties ar savu ziņkārību? Ne, man visi ceļi vaļā verti - - - zinātne, māksla - - - tikai iepazīties teoretiski, nekad ar savu dvēseli dzīvot viņos, par seklu - -- Es jūtu smagumu, kas velk lejup...
Es par sevi nevaru pilnīgi noteikt - -  bet reiz teicu: "es monarķiste!" Reiz teicu "es varu, gribu" Es skatos un par visu brīnos... Es atveru, kā ārprātīga acis un neko nesaprotu - - -
Notveršu reiz kalsnajās rokās mirusas matus, dziļas grumbas ... Atskatīšos uz pagātni, nespēks pārņems, rokas bez spēka noslīdes ... Apatija... nāve. Kaut to es nejustu. Vai mans gars var tāds palikt? Ne, ne, Nost! Vai žēlot savas miesas... Vai būt kūtram, kam bail no mazākas pārmaiņas, kas viņu var tikai domās drusku izbiedēt... būt kā lopiņam kūtram, kam netīk no siltas vietas celties, kam netīk pārmaiņa! Ha! Ha! Mūžīgā cīņa! Cīņa man ir sekojusi vienmēr tā man mīļa palikusi. Vienmēr jaunu tā nes. Jaunu vilšanu, bet arī jaunu cerību...
Jaunas atziņas. Skumjas un prieku tā nes. Dzīve - cīņa. Jo asāka, jo dziļāk dvēsli tā sniedz. Dziļāk dvēsli redz. .. jaunas zvaigznes redz, jaunas vērtības nes. Cīņa! Dvēsle nezin cik tā liela, cik tā skaista.
- - - Pils pamazam apklusa. Vēl tur šur ieklabējas durvis ... iesmejās ... dzird steidzīgus soļus... Tad kluss. Tikai četri cilvēki visā pilī. Džegus saimniece, tā sauktā džegene, Erna, Irma un es. Uzeju klases. Augšā nav trokšņu, dzīvības. lielas istabas skanīgas. Sāku dziedāt. Skaņas plūst pa visām istabām, visur ieplūst mana dziesma - - un laukā, vakarā klusi aizrit - saule riet - .. Es dziedu. Vairāk un vairāk skaņas ļaujas sevī iedziļināties, es klausos atbalsā - - dziedu. Senais krievu dziesmu gars saviļņojas - - - sen nedziedātas dziesmas tagad plūst... Un kad tumsa arvien vairāk tuvojas, kad istabas paliek drosmīgi skanīgas es saucu veļu plostnieku, es ceļos pāri nāves upei... Ej plostnieks, mans vecais plostniek kam kavējies pār upi mani celt? U...ū Es dziedu, ko dvēsle saka. Te drausmīgi, klusi tad atkal gribētos klusumā skanēt -  - Gribās pārtraukt džingstošo klusumu... Es dziedāju ilgi. Kļuvu brīva. Kaut kas jauns ieplūda mani. jutu ka tas neatstās mani... Pusmiegā vēl lūpas sauca plostnieku - - -
Lai cilvēki runā, lai pēc savām domām sapīgāki iedzel. Sevī esi lepns. Esi garā liela spēj ciņus vest, ne kūtram būt kas mirst, ne veidojas -
saule leca un viņš juta sāpes lielas, cēlos es raudāju klusi laimē par to kā saprotu viņu, saprotu visu - no laimes var raudāt -
Tad es atgriezos parastajās sliedēs - Es pēc pilsētas trokšņa apreibinājos dabas klusumā un grāmatā - Es dzēru Kalves smaržu, mitru zemes elpu - - - Es radu visus skaistumus ko gan nebiju redzējusi līdz šim! - Vēl Lieldienas gaišas būs! Drīz - - - drīz - Es sūtīšu gaiso sveicienu Jaunsudrabiņam uz Nicu Lai zem zilām dienvidus debesīm jūt Latvijas briestošus pumpurus, lai jūt Latviju - - -
27.martā.
Atkal klasē. Apkārtnē troksnis. Ilgi neesmu pie lampas klasē bijusi - Šo nedeļu dzīvoju strauji - Mēs nodibināj sporta pulciņu, darba daudz - Man jarada, jāstāv modrai, lai mērķis piepildītos - Zināms gods būt sekcijas priekšniecei! Ha, Ha! milzīgs gods sēdēt ar izvēlētiem valdes locekļiem un apspriest - - - skatīties no augšas Ha! Ha! Saņēmu no Irmas vēstuli, kāda bija? Mīlestības atklājums, viņa bez manis nevarot dzīvot - - - kaislība - - - alka pēc manis - - - es esot dārgakmens!
Mans spožums  nav noslīpēta stikla spožums - vai to Tu dzirdēji mana vēl mežonīga dvēsele - -  Lielas sāpes saņema mani - tādā stāvokli neesmu bijusi - Es trīcu ak līdzsvaru - nokaut rāpjošo pašlepnumu - nokaut! slepkavot! Ne, ne ne palik slepkavam, bet atbīdīt klusi un auksti - ne slepkavam būt - Es gaidu Lieldienas ka kaut ko gaišu lielu kas varētu manu dvēseli apņemt ar balto plīvuri - Tagad vajag darba spēku. Stiprumu - Nevajag atslābt pieuzēmumam, apm. ciešanās - Klasē klusums. Bija direktors.
Ta ka kāds brauktu pa tiltu... Ne, tā nav ratu rīboņa - Lēni ceļas vienā debess malā tumši zils mākons. Pērkons dūc. Vēss vējš iesitas sejā. Es sveicinot pērkoņtēvu stiepju viņam rokas pretīm. Sengaidītais, varenai! Es mīlu negaisu. es reibstu no jūtu plūduma tad - - - es varu mirt varenajā spēkā - - -
Negaisa vilnis gāja gaŗam. Neskāra. Tik nolija lietus drusku. tagad tīrs gaiss plūst pa logu. Saule jau nogrima. Zelta strīpa pie ziliem mežiem - - - Vēl tālumā iedūcas - - - Parka dzied "Dažu skaistu ziedu" Nāk prāta pavasars Cēsīs. Redzu zaļos Gaujas krastus - - - baltās smiltis, ūdeni-.. Skaistie meži - - - augstie kalni. Gribētu jus sveicināt, elpot meža smaržu - - -
Darbs, darbs gaida. Rītā agri jāceļas. Jāmācas. Ekzameni tuvojas. Gribu arī no rīta uz dārzu iet. Bet šovakar lai skaņas mani nes dabas krāšņumā. 
21.maijā.Gribu sevi noskaņot. Vakar biju it ka ārprāta robežās. Es sevi nejutu, es runāju pēc paraduma, savas galvas vietā jutu tukšu velvi šī baigā sajūta - - - es varēju smieties, tamdēļ, ka cilvēkam smiekli pieder, es nezināju par ko smejos - - - Es trīcēju pusdienas, nezinu kamdēļ, varbūt nervi, Es jutu tukšumu, kas spēj nogalināt - Nevarēju gaismu ciest, jo gaisma visus tukšus kaktiņus rāda - Irma raudāja, visu laiku pie manis bija - Liku logus slēgt, puskrēslā atveru acis un raudzījos - - - bez domām, jutam es nevarēju saprast neko, vai tāda L.S. esmu es, vai dzīve ir vismaz, neko, neko nevarēju saprast, tā gulēju ilgi -.. Tad piepeži prātā nāca "Svētās Žannas" karālis Kārlis. Viņu tēls sāka mani vajat - - - Bailes pārskrēja pa dzīslām, tas dzīvais mirons savā gaiš dzeltenā zīda uzvalkā likās tuvinas man - - -
Tad pērkons - - - tumsa - veru acis ciet - - -_ Kaut kas liels, riebīgs sarkanās drānās, ar sakrustotām rokām, likās stāv pie kājām - -
Būšu tāda kāda esu. Nemazāko izlikšanos - Skaistie vārdi - - - Vairāk patiesības - Patiesība nāc -
Tu gala tumsā taustoties,
Tas smagums ir mūžība -
Ko rakņajies un ko rausties?
No tā aug dzīvība
Kāds smagums žņaudz sirdi, nav elpas - - - nav gaisa - -  tukšums - 
Aizrakstīju Irmai lai viņa mani vairs neuzskata par idealu cilvēku - esmu taču tāda kā kaut kurš skolā, raksturs tik savādāks - - - Nezinu kāds ir B - vai tiešām tāds kāds savos darbos, savās dzejās, gleznās - vai varbūt ir tikai apdāvināts, sevī lepnis par spējām - - - un tomēr šaubas - - - gribu kādreiz ar viņu runāt, pārliecināties. Gribas būt tomēr tuvumā, kaut kas tomēr pievelk - Kaut atrastu mērķi. Tik stipru, kas spēj visas šaubas un smagumu pārvarēt? Es elpot gribu -  - - Ja neradišu mērķi, dzīvošu kā augs. Daba es - Cilvēcei neko nedošu - -  būšu - -  un reiz pazudīšu - pārveidošos zemē - -  sadalīšos - -  tad no manām daļam izauks kaut kas jauns un atkal cirkulēšu - bet tā tik mana miesa! Kur dvēsele mana? Kas izdibinās mīklu? mūžība - -  reibstu - bezgalības telpa - - -
Dažreiz liekas man mērķi kāds iedos - - iedos hipotezu, kuŗu citas nevar šķobīt - - - Dažŗeiz liekas ka tāds ir B. ir brīdis kad liekas eteriskās dvēseles satiekas - - -
Man bail no ārprāta, bail no sekluma - bailes riebīgās - Kuŗ paskatos dienas grāmatā visur cīņa ar sevi - reiz esmu kalna galā, stiepu roku pēc zvaigznes, spēks, griba man smaida un tad atkal vētraina nakts, sņāc priedes, vējš kauc - - - auksts - tad tukšums un tad atkal dzīves prieks it kā mērķis, it ka kaut kas jauns zeltu mani - - . Kas būs? Vai es sevi neatradīšu? Atkal tas jautājums
7.maijā.
Visu laiku spieda kāds smagums, kad drusku sāku domāt par vasaru. Kad redzēju zaļojošo apkārtni, līgsmu, darbīgo dzīvību mani kaut kas sāpīgs pamodās...
Visur darbs. Darba mīlestība. Nākotnes mērķi - - - es biju tukša. Es bijos no šī tukšuma. Tagad es viņu iznīcināju - Man ir darbs. Lai apkārtne peleka manā sirdī asins sarkans kvēlos darbs!
Es jūtu to pašu ko Rainis izsaka savā "Gals un sākums". es jūtu tagad tās pašas skumjas un gara lepno sacelšanos - - - Vakar vēl es spēji savaldu vaļā risušo veco parašu, nejauko tiekšanos. Nobijos. Savaldīju.
Lai manī darba mīlestība rodas - - -
Par visu pārgāja laika rats
Es paliku pats
Pats visu putekļos mals.
Es celšu daiļo no gala.
Es pati, lai no manis plūst gaisma, griba.
Jūs lielie gari saņemsiet mani. Jūsu spožuma gribu gūt- - Vai lai palīga nelūdzas mans skats? Žēloties iet? Ne, ne.
Klasē stipra ievu smarža. Es atceros pagājušo pavasari - - - Ievas bij pilnos ziedos. Es gāju uz upi - -  Upmalā liela balta ieva - - - smarža reibināja. Es noslēpu galvu ziedos - Balts ziedu sniegs apbēra mani ... Smarža reibināja. Es dzēru šo smaržu... Es izjutu skaistumu... Baltās ievas...
Pēc darba. Rokās tulznas. Nagi melni. Visu pēcpusdienu strādāju dārzā. mans pirmais darbs par kuŗu saņemšu algu, pie kuŗa lija sviedri un sāpēja mugura. Tomēr skaisti bij. Sākumā tvaicējoši bij. Nemazāka vējiņa. Bites dūc. Ievas smaržo. Tepat pretīm pie sētas balts ievas krūms. Es aproku ogu krūmus. Lāpsta ieduras zemē. Zaļa zāle pazūd. Mīksta melna zeme vietā.
Tad tāda savāda šalkoņa kokos. Un kas tas?
zobojos - viņš centīšoties nomest gļēvulību - Un lūdzu lai dvēseli kuŗu nepazīstu neviena - Es saprotu viņu - Viņa dvēsele būs reiz liela - -  Tad biju uz Cesvaini aizbraukusi - Pagāja ziema, pavasars. Skaistos brīžos nekad aizmirst nevarētu - Bet viņš kā cilvēks sāka attālināties citu vidu. Es sāku viņu aizmirst - Nāca jaunumi - -  Vakar viņu ieraugot kļuva savādi. Saku interesēties, klausījos sarunas ko tas dzīvi uzturēja ar onkuli, brālēniem un citiem. Vēroju viņu - varbūt tagad viņā daudz jaunu mērķu, varbūt viņš ir stingrāks raksturā palicis -
Šogad viņš būs kādās mājās par ganu - Netali no mums. Uz Jāniem atnākšot - Drīz tomēr apnika klausīties stāstos par govīm un saimnieku dzīvi. Izgāju ķēķī un lasīju "Uguns ceļus". Saule jau rietēja - Viņš atsveicinājas no manējiem iztabā. Un nāca viens laukā. Sniedzu roku. Atvadījos. Viņš raudzījas savām sapņu acīm pāri manai galvai laukā. Laikam neveikli bija. Tad ielika vēstuli atvērtā grāmatā. Aizgāja.
Te guļ šī vēstule manā priekšā un es vēl nevaru saprast vai tā ir īsta jūtu plūsme - vai tā tik nav salasīta romanu iespaidos. Griba gūt kādu romantisku sakaru - Un vēlāk ar to lielities. Bet tas ir zemu - Kaut tas nebūtu - -  Viņš runā par milu - "Nevis kā neprātīgā pasaules valdniece, bet gan kā "kopēju idealu" vienotāja mīla "Tā saistot mani pie viņa. Es esot savādniece - Viņš tos mīlot - Es esot sapņotāja, kuŗus viņš arī mīlot - Viņš stāsta par skumjām, par nākotnes sārto rītu - Man vienai esot uzdrošinājies kaut drusku no savām jūtām dot.
Dvēselē tuvs cilvēks mājo tuvu - - - viņš nezinot kas spiež rakstīt - Tomēr tā vajagot - Negribot visu nosaukt par mīlu, tas esot par maz - Tikai ar vienu vārdu L- - - - Tāda tā vēstule. Ha! Ha!
Varbūt būs tomēr kaut kas jāuzraksta - - Tagad sūtīšu Kurzemes ziedu smaržu uz tāliem Uraliem.
Bende! - Man galva reiba - likās tūlīt kritīšu bezdibenī, visu aizmirsīšu - -  gribējas kliegt un mute smagi verās, kā sastingusi un vaids tikai lauzās uz āru - Bet tad zilgana gaisma tvēra visu, palika tumšs, tumsā zuda visi tik Svētā Žanna fosforiskā gaismā bija - Svētā Žanna - Tas vārds ka muzika manām ausīm - - . Svētā Žanna, kā tavs tērps mirdz, kāds spožums tavā vaigā, miers, sāpes, ilgas, mūžīgā cīņa - - - Svētā Žanna - Tu darini man daļu sava spožuma - - - Svētā Žanna - - - Un asaras lija man par vaigiem, karstas sāpju asaras -
Irma atnesa klēpi smaržīgu ziedu - skaistākos maja ziedus "Vai Tu negribi gaismas" Ja, ja es gribēju - Ziedos noslēpos un tvēru smaržu, viegls reibums, acis neveru, jutu ka saules gaisma plūst iekšā - - -
Tas bija vakar. Tas bija vakar - Šodien Debesbraukšanas diena - Gaiša un silta - Man būs jāspēlē baznīcā. Japavad "Ave verum" uz erģelem -  - Kaut kas mierīgs būs - Es gribu sevi noskanot - - -
2.junijā.
Kluss. Diendusa. Mušas dūc pie logiem. Cāli čiepst ķēķī - Tik kluss. Kalvu ziedi smaržo. Tāda saldena smarža, viegla - Jau otro dienu mājās. Vasara sākusēs. Karsta.
Kādas bij pēdējās dienas skola! Es gribēju ieelpot visu - es klejoju pa parku, bez nolūka - staigāju pa tukšām, skanošām istabām - Es skandināju savu kokli - Es gribēju skaņas pēdējās pie sevis saistīt - Es lūkojos cilvēkos, gribēju viņu sejas sev līdz aiznest -Es meklēju sevi - Es gribēju savas jūtas saskatīt, pilnīgāk izjust - Un es tās ieraudzīju, es ieraudzīju savas dvēseles cīņas un spēku uz jaunu dzīvi B. gleznās -
1.aprils 1925.g.
Jau mēnesis no dzimšanas dienas gandrīz. Kamdēļ vienmēr tā dzimšanas diena prātā... vai es ko iegūvu vai pazaudēju tanī dienā? Irma domās ka pazaudēju - - - es izlasīju viņas piezīmes par sevi - - - tanī vakara kad lūza zīmulis, manas dzimšanas dienas priekšvakars, lūza arī mana dzimšanas dienas balva... vai viņa to gribēja man dot? Varbūt... Es viņu mīlu tomēr. esmu padarījusi netaisnību, izgāšu savu īgnumu uz viņu - - - mīļā meitene es zinu ko jūti tu pret mani tās pašas jūtas ko es plosa tavu dvēseli - kaut to varētu pārvarēt... es mēģināšu, es apsolos, gribu sevi piespiest savas vandala uzpludumus novērst - -  Irma, es taču gribu Tevi mīlēt - - ko es saku gribu, kad tas jau ir - -  es ilgojos vienmēr pēc Tevis... Tava klātbūtne daudzreiz novērš no sekļa -
Tā tad es apsolos - - - ja -
Tagad es meklēju vientulību, klusumu. ilgojos pēc cilvēka lielām domām, spējam uz radošo darbu - kuŗš dotu man ierosinājumu līdzīgi straujam avotam - Pēc Lieldienām sports. Man jābūt vienai no tām, kas stāv sportā priekšā - dažreiz jūtu ka meitas bez manis nezin skaidri sava mērķa, nezin ko apspriest, bez pamata - tad jāņem man savās rokās un domas jāsakārto, vajag izvest un apstiprināt - - to jūtu zināms tikai šinī gadījumā, kad bij jāorganizē sporta pulciņš - Bet vai tad sports būs mans apmierinājums, mērķis? Ne, nekad - Es jūtu esmu radīta citai dzīvei, es kaut ko gaidu lielu spožu mūžīgu -
Mājās būs laime! Tagad būšu tūvu ūdenim - - - varēšu elpot upes mitrumu, klausīties niedru šalkas, apreibināties kalnu smaržā - - - Lieldienas būs man liels spožs darbs, sapnis - manas
26 aprilī -
"Irmas nav?" - "Ne" - zibeņātrumā iešaujas prātā atmiņas par to vētraino nakti - -  viņa bij parkā, es gāju meklēt - Erna ar Luciju ies viņu meklēt. Viņas uz mani ar savādu smaidu uzskata. Sevišķi Erna liek manīt ka es galvenā kārtā esmu vainīga. Ja, es. Es daru tās sāpes viņai - Ak, es miera traucētāja. Ko ienesu viņas klusaja, mierīgu domu pilnā dvēselē - - - Savādi drebuļi skrēja par augumu. "Nāc līdz, Anniņa!" Uzsauca. Viņa bij ar mieru. - Klusa nakts. Drusku spiedošs gais - - - ka miglā tīti klusi sālc koki - - - Piegājam pie dzirnaviņām Ka melni acu dobumi lūkojas durvis uz mani - - - "Slepkava, slepkava"- -  man sekoja Ernas izturēšana - - -
Vai tad tā arī nebij? Ko es esmu izdarījusi? "Vai, tu nezini kamdēļ Irmas nav, kas ar viņu īsti noticis?"- Es necietu vairāk "Zini, es esmu vainīga" Anniņa brīnijas. Tad es visu izstāstīju -.. Mēs gājām uz upi, tad dziļāk parkā - Es sāku stāstīt par sevi - - - Es stāstīju visu zemu, visu kas bērnībā manai dvēselei uzlika traipu - - -
Es atrodos pie aizslēgtām durvīm, nakti - Gribēju pie māmiņas pieglausties. Tas bij kādā pavasara vakarā. Es no teatra neiegriezos pie apzīstamiem, kā parasti, pa nakti, bet ilgojos pie mātes - - - Un atratu aizslēgtās durvis - - - un aiz durvīm svešu vīrieti - Māte sūtīja mani projam, nemaz neatvera durvis - - - Rūgtas asaras sakāpa kaklā - Domas tulin bij pie tēva - - - Ja, tēvs zinātu, ka dusmu kvēle iedzirkstījas. ..it kā rokas sažņaugtas dūrē... Un tad gadījums pēc gadījuma nāca atmiņā... Glumšs, riebīgs. Brīnejos, ka atrodos tādā stāvoklī kā tagad. Kā varu redzēt ļaunumu, kā varu atturēties bieži no seksa? Kas vadīja mani tumšos izvirtības gadus - - - Ak, kāda dzīve tad bija ... vēl tagad jūtu viņas trūdošo dvašu- - - Tomēr
dvēseles svaru regulētājs - - - es tagad alkstu pēc kādas garu pacilošas sarunas ar kādu savāds nemiers, kad ienāk B. vai iekustināt kādu jautājumu, vai atstāt, nevaicāt? Varbūt viņš domās ka es uzbāžos ka varbūt kaut kur no citām. Dažreiz šaubas, dažreiz atkal liekas ka viņš pēc tā paša ilgojas - - - sabīstas no tā ka es varbūt viņa domas nesapratīšu vai paies tās ka viegls vējiņš. Es bieži par to domāju- - - tā kā skumjas par to ka cilvēks vēl tik vientuļš, aizdomīgs tinas vienmēr vairāk ap mani, es meklēju vientulību, dabu, varbūt reiz sevi pilnīgi pārvarēšu no tā ko sen gribēju atkratīties, atkratīšos. Un lai arī par mani šaubas - - -  es kaut varētu ticēt sev, kaut nomest egoista jūtas. Ha! Ha! vienmēr runāju par uzvaru, bet tās nāv vai mūžīgā gaidīšana, cerība? Ne, tas nav manai dabai - Es lemšu 
Es lemšu - Monarchiski! Es patvaldniece par sevi - Bet kas tas "es" ir, kas ir "par sevi"? Reibstu iedziļinajoties būtības mīklā. - Skaists pavasara vakars, Aprils! Laiks nerošanai. April! April! visus var muļķot. Tiklab mazos kā lielos. Ķēķa personalu un augstākos pediģus. Par ļaunu nevar ņemt! April! Ha! Ha! Kaut laiks tik neteiktu "april!" Tik ilgi gaidīts pavasars - Ziemas nebij. Kaut pavasaru varētu baudīt - Zēni šodien piesita strazdiem būrīšus. Gaidu viešņus līgojot - gaida mājās dziesmas. R. kgs pie sava loga lika piesists trīs burītes. Viņš gribot klausīties - Sēdēt savā klusaja, saulainā istabā, just melno Brenci klauzāmies pie kājam un klausīties dziesmās - ļaut atmiņām varbūt nākt. Ja, lāga vecītis būtu, jo tik kalsna, gribēšana naudas kaisle nevilktu par viņu lakatu
Mazs, ka pelēks zemes rūķītis staigā ar būrīti rokās mazs knapsieriņš.
1.majā 1925.g.
Es apņemu slepeni visas savas vēstules ko biju Irmai rakstījusi. Vai tās viņai vajadzīgas? Varbūt viņa tā domā. Es negribu. Es gribu īsta būt. Es gribu ieraudzīt zeltaino lapu, kas greizās līdz ar putekļiem - - - Es vēl vienmēr gribu atrast sevi - Tas pirmais mērķis - līdz pamatam nav iespējams, bet par savām īstām jūtam - - - Savu īsto dot arī citiem- - -
Ceturtais majs šodien. Kā dienas skrien! Piektdienas vakarā biju tā satriekta, ka vēl sestdienā nespēju uz sevi un citiem acis pacelt - - - Tomēr Irma apsolījas nākošā gadā skolu neatstāt. Viņa bij manās mājās. Pārnesa uzturu. Es gribēju būt viena. Tad nāca svētdiena. Jau no paša rīta meitenes rīkojas ar izrādi. Es apņemos neiet. Ak, zinu, ko dod šādas ballītes un gaidīju kaut ko lielāku vakarā, kad visi būs projam... No rīta bij atbraukusi Irmas māte. Sirma, maza auguma, vienkārša, kārtīga un visiem izpalīdzīga... Liekas mīl jautrību. Un cik savādas doma man nāca galvā, kad skatījos viņā. Gribēju no vaibstiem nolasīt viņas pagājību, viņas tagadni, gribēju zināt ka viņa redz pasaulei, ko domā par savu likteni - - - Es raudzījos - Nekad Irma tā nespēj saprast. Cik tas rūgti, kad paša māte vai tēvs tomēr dvēseli nespēj saprast - Lieli ir tie vecāki, kas var iedvesmot bērnus uz tāli, kas spēj sniegt roku, kad dvēsle grimst dzīves apnikumā - - - kad acis meklē dzīves būtību, kad sirds lūst par zemo, tukšo, kustonisko - - -  Lieli ir tie, kas ir spoži sevī ka dimanti, cēli - --  Tādu maz. Bērniem būs lielāki mērķi, lielākas domas - Skatoties grumbās nāca prāta cilvēku īsais mūžs - - - Laiks tāpat vien rites ka šodien, vakar, brīnešos, tveršu ar steigu acumirkli - - -
8.oktobrī.
Es pateicos K.g. par pagājušo vakaru. Gribētu to viņam ka nebūt teikt. Bet vai tas vajadzīgs? Es cienu to un pateicos viņam, lai arī viņš to nezina. Varbūt kadreiz zinās.
Esmu atkal jautra, smejos par pēdējām siltām rudens dienam. Kā rotaļajas pa zeltainajam lapām saules stari.
Bet auksti. Rītos balta salna.
Dvēsele liekas viegla. Visi liekas mīļaki.- Sagatavoju stundas ar Luciju kārtīgi. Mīļā meitene. Vakar tik sirsnīgs skūpsts mani skāra. Jutamies viens otram tuvas. Vācu stunda. Milda tulko "Imensee". Milda, Milda Tu manās acīs palieci smieklīga daudzreizes.
Šodien es aizkustināju Z. jūtas. Viņš, kas pastāvīgi ķēmojas, ir smiekļu priekšmets visiem, kuŗš bieži tik tuvs dzīvniekam liekas, tika aizskārts aiz dvēseles sāpju stīgas.
Es biju varbūt parāk strauji ielauzusēs viņa dvēselē. Kamdēļ man vajadzēja no viņa atzišanas par savām sāpēm - Viņš esot sevī līdz pamatiem skatījis, bet pārveidoties nevarot. Tas taču būtu lāsts, kas kā vērgam visu mūžu jānes, Vai tad cilvēks nevar sevī pašā brīvs būt? Apkārtne ta daudzām rokam satver dvēseles gribu no smaga atkratīties - -  Kāda traģedīja notiek zem maskām -
11.oktobrī.
Jau ziema. Ka lai savu sajūtu vārdos izsaku. Pagāja karsta vasara, gleznains rudens - Baltas pārslas vienmērīgi krīt un krīt - Apsedz vēl zaļos kokus. Vēl daudz dzelteno, vēl sārtas lapas bij kokos. -  Snieg, snieg - -  Apstājos pie lielām eglēm un ļavos pagatnei - Kā tad bij, kad pirmais sniegs klāja zemi. Kādas tad jūtas pildīja sirdi - 
Ak, nespēj cilvēks to otram likt sajust - 
Un gribētos otram teikt mīļus vārdus -
rakstu. Ha! Ha! Kāda ziņkārība cilvēkos mīt.
Un skats un domas projam klīst - Uz veco Rīgu! - Tumšas ir tās ielas kur mīļas, tuvas dvēseles dzīvo. Tik luktura vaja gaisma trīc - - 
Ko dara māte? Ko Irma?
ko mani biedri?
Māte. Es vienmēr kautros no šī vārda. Gribu pēc ieraduma teikt mamma. Kā toreiz. Man likās vārds māte par rupju. tagad - Ha! Brīnums, kā iedomāju viņu šodien. Kamdēļ jādomā par tumšo Rīgu un par viņu - - - Cik rupja es biju aizmirzdama viņu - Drīz viņu redzēšu - Gribas un atkal ne. Jāredz būs. - Irma. Varbūt atnāca biedrene, Lidija. Runā - un dvēseles saprotas-
Klusa teiksmaina muzika pilda telpu. Klusi slīd mīlestība, varonība- - 
Te elle - cīņa -
Un mazītāja dvēsele liela top. Rodas spēks. Griba uz pilnību tiekties - Vēl jaunība sākās - - 
Un es? Kas būs? Vai minēt to? Ne. Dzīvot, dzīvot gribu. To jūtu tik. Un patiesību mīlēt - Īstam būt -
21.septembrī.
Kāda manī sajūsmina. Spēju arī citus aizraut. manam priekam var cilvēki piebiedroties - -  Un savās reiz neprātīgās sāpēs iztraucēja kādas dvēseles no viņu mierīgās dzīves...
Ai, es jūtu mani vēl daudz spēka - es varētu daudzus ierosināt, palīdzēt - Kamdēļ nāk atslābums tik drīz, tik drīz - - - Kā nāve - Bet tomēr augšāmcelšanās ar - un šodien izjutu ko nekad - tāds spēks! Runāšu ar Johanu varbūt izdosies organizēt literarisko pulciņus - Varēs
Mana dvēsele šodien kā kapsēta.
Kādas ārprāta krāsas!
14.junijā.
Kādu dienu pļavā es piedzīvoju ko lielu - -  manī runāja, it ka Žannas D`ark balsis. Tās deva saturu nākotnei - Es atkal atdzimu, bet nekad ar tik daudz spēka kā toreiz - Pļavā - Man jārada liels darbs. Bet mana dvēsele vispirms! Man vasarā sevī jāskatas - Man jāatraisas - jācīnas - 
Man parada kāds neredzama būtne - - -
8.julija -
Vareni. Laiks pagāja.
Es atzinu ka viņu nemīlu. Kā varēja šīs domas man vismaz uzmākties? Mīlestība. vai to var saukt par mīlestību? Ne, ne, ne - Tā tagad 
 
 skaidri zinu kas bijis - - -  Ne, mīlestība tā nebij - Tā ir par augstu, par ceļu - To veltīšu - Ko es saku. Mīlestība vēl būs un tā dos atzimšanu un saplūšanu tikai ar stipru un lielu garu - Nāc - Tagad dzīvošu mūžīgā meklēšanā - Mūžīgā cīņā ar sevi -
9.septembrī.
Līst. Vienmērīgi krīt pelēks rudens lietus. Es atveru logu. Lai plūst rudens gaiss iekšā - Kā gribas vēl pilnu krūti ieelpot svaigo straumi - - - Katru rītu skatos uz vecām liepām, kuŗas ap laukumu aug. Un vienmēr vairāk redzu rudens zeltu paspīdam. Bet kad vējš ar lietu liek savas rokas klāt, tad krīt lapas viena pēc otras - - - Un es skatos uz nogritušām dzeltenām lapām, paceļu vienu, otru un skumjas zogas klusi - - - Ne tādas kā senāk, ne. man nav žēl lapas, es vairs nešausminos par nāvi - - Bet man cilvēks paliek tāļš - -  Cik daudz neredz lielumu un skaistumu pārvērtībā, cik daudzie nekad nav mēģinājuši sevī ieskatīties - Un es eju. lapas birst - - -
Katru rītu es redzu pārmaiņu parkā - Kas tur tāds sārts paspīd ezera spogulī? Tā ir apse Drebošā. - Man nāk prātā mūsu tautas dziesma.: "Kad sarkana apses lapa, laiks meitiņu bildināt". Arī senais latvietis vēroja skaistumu dabā - Viņš dzied par sarkano apsi - par līganu. - Ja, vai tad nav jau kaili tīrumi, vai nedūc kuļmašīnas. Te augstāk, te zemāk dūc - - -  U un- - -
Man šodien jāiet uz mājām. Sestdienā gribu uz Rīgu braukt. Irmu apciemot. Māti satikt. Visu veco Rīgu redzēt. Atkal saplūst uz kādām stundām ar pilsētas straumi...
Tagad jūtu skolā darba prieku. Nav vairs pagājušā gada atmosferas. Jauni spēki ierauj darbā. Latviešu valodā. Skaidrais 
ng
. Kāda pateicība viņam, ka viņš izcils literaturu gaismā. - Jāraksta domraksts. "Svētdiena vai Saulainā vasara". Man liekas nevarēšu neko uzrakstīt. Kamdēļ? Ak, nezinu. Mana dvēsele pilna vasaras saules vēl, tik bagāti skati no saulainas vasaras - Atmiņas par tām vēl silda dvēseli. Šogad vairāk ka jebkad izjutu saules karstumu. Bet nevaru savas jūtas un gleznas iedomāt.
6.oktobrī.
man tiešām bailes, ka nepalieku muļķe, ka nezaudēšu prātu. Es nevaru saprast, kas es esmu. Es kaut ko gaidu - Vai nu atkal parasto, tukšo - Vai nāks kaut kas jauns - -  sāksies jauna dzīve.
Svētdienas vakarā es visas jūtas, kas gribēja pierunāt, lai paliek pa vecam, atgrūdu - Anniņa aiznesa. Nodeva. - Es nezinu, kas notikas manī. - Es neko nesaprotu. Gāju vētrai, naktij pretī. - Aizgāju pie ta paša koka, kur pavadīju gada svētku vakaru - Likās lielais koks bija tuvs - Tik tumša zeme - Vējš rauj nežēlīgi: lapas čaukst. Pretī pils apgaismotie logi - Paskatos uz debesīm - Tukstoš spīdekļu - kā laistas! Kāds burvīgs skats: Spēj tikai skatīt, aprīnot un sajust savu niecīgumu -
Šodien, ak, es drebu, kad domāju K. kg. redzamu. - Kamdēļ? Liekas es neizturēšu, kad viņš sāks runāt par manu vēstuli - Man apstājas sirds pukstet - Ai, kādas muļķības. Vai tad tiešām nav nemaz spēka? Vai nevaru mierīga un vienaldzīga būt - Sāpes darīs, ja nemēģinās saprast - -  Man likās viņš vislabāk spētu mani saprast - Viņš to iedvesa - Kamdēļ tad pie viņa griezos tik atklāti - Ak, ko daudz pa to domāt. Es savas vecas jūtas pārvarīju. Lai valda patiesība. Neparvelti ar sevi cīnos es -
Nost izlikšanās - Nost. patiesība - liela nāk. Es to jūtu domāju, kamdēļ lai neizsaku? B. varbūt savādi likās mana toreizējā vēstuli - Mani kaut kas no viņa tagad atgrūž - Es zinu. Tas ir viņa neīstums - Viņš nemēģināja arī sevi nosodīt - Viņš ir apmierināts ar sevi. Ak, nespriest, tik bārgi - Nevajag dvēseli, kuŗas noslēpumus  nezin, nicināt - Kaut pazīstu, tad varētu skaidrībā būt - Ak, lielā patiesība palīdzi - Iedzimtais neīstums, izlikšanās nost!
"Esat kā bērni". Lasiju "Kristus dzīve" Kaut kas jauns atveras. Vēl nespēju aptvert, nespēju iedziļināties. Bet daudz ko Viņš teica manā dvēselē kā dargie akmeņi ieguldīti. Spožums kāds no Viņa plūda -- -
27.augustā.
Es arvien vēl nevaru saprast savu tagadējo stāvokli. Tik zinu pēc divām dienām jāiet uz skolu. Tagad staigāju no vienas istabas otrā, kāmēr galva sāk sāpēt un tad guļu, guļu un lasu - Un vaicājoši domas šaudas pa galvu.
Es eju no viena spoguļa pie otra un skatos savā dziļā brūcē uz pieres. Dziļa rēta. Ja tā būtu deniņos, tad šodien es gulētu uz galda, auksta-- Es sāktu jau organiski pārveidoties.
Vai atkal zaudētu vienu aci - Ha! Ha! Vai nav joks? Ne, ne un tomēr negribas atcereties otrdienas -
Zirga spīdīgais pakavs mani nogāza zemē - siltas asinis izšļaca no dziļas rētas un es noģību -
Vēl divas dienas. Ak, kā gribas pieiet pie baltmelnajiem kauliniem un uzlikt rokas, lai skaņas plūst. Lai skaņas plūst, lai dvēsele atmostas -
28.augustā.
Irma kā es tagad ilgojas pēc tevis. Vasarā es apklusināju tās. Zināju neiespējami. Bet tagad atkal ilgas. Kaut Tu atnāktu. Šovakar, rītā - "Bet Tu taču parīt būsi skolā'. - "Ne, ne tūliņ" mani viss trīs, klusas prieka trīses. Varbūt, varbūt - - -Tu redzi savu draudzeni - redzesi kā tā ar rētu
17.augustā.
Arvien tuvāk nāk gaidītā deina. It kā prieks, it kā bailes. Bailes kā jāredz cilvēks, kam acumirkļa jūtu plūsma izteicu. Varbūt viņš nesapratīs, domās ka uzbāzība. Smalka. H! Ha! Vai tad tā būs? Ne, ne. Viņš ar skaisto dvēseli varbūt uztvers ko domāju. Citi saka, ka dvēsle viņam skaista. Bet es šaubos. Vakar mani dziļi aizskāra kāds teiciens Brūklenāja skicēs. Lauku melanholiķis. Vai viņš nav tik tas? Kaut kas runā pretīm un tādas šaubas moca. Ak, es negribu to pēc kā daudzas kāro. Negribu nekādas "simpatijas". Es gribu draugu, gribu tikai dvēselei.
Vasara pagāja. Tikai divas nedeļas. Šovasar strādāju. Un atzinu, ka darbs daiļu dara. darbs garu ceļ. Es savus spēkus darbā vēroju.
Kāds prieks, kā cilvēks spēj tik daudz padarīt. Tik spēku un pacietību.
Vasaras darbs man stipru ziemai dara. Un cik tuva es dabai biju. Kā lūkojos viņā - kāds neizsmeļams daiļums! vai tiešām tā ir atmoda? Nav vairs šausmīgā ārprāta. Tukšums un dzīves garlaicība - Kā plūst vakaros dziesma - sauc uz dzīvi. Ar kādu baudu var vakaros vēsajā ūdenī izstaipīt vingros locekļus pēc dienas darba saules tveicē - Un domas pie dabas - meklē Dievību - Sāk izjust kā lielā mīlestībā tik lielā izziņā var būt -
Bet sāpju pavediens tinas raugoties pūlī - It kā no augstākas vietas - Cik sīkas ir visas lietas, kas citiem liekas galvenais. Ak, kaut es nenokristu - Tik daudzi iestiga purvā - "Tas tik jaunibas laikmets". Vai just centaties reiz Leonardo izjust "Vai jums!" Pats Kristus saka
kamdēļ uz mani tik savādi skatas. Ko par mani domā? Vai tad nav vienalga? Skatas un pētī. Vai es rakstu dienas grāmatu vai citu ko. Zinams, viņu tas interesē. - Man katru vakaru savādāks tas liekas. Daudz atbaidoša ieraugu. Bet varbūt tā ir tikai maska. Dzīves maska. Dvēsele citu ko jūt. Atkal skatas. Es jūtu. Jā neviļos. Bet viņa smiekli man aukstumu par kauliem lej. Vai tad tiešām es savās domās būtu vīlusies. Vai tad tiešām viņš nav jutis pūļa un individualu dzīvi. Vai tad nav nodrebinājies par mūsu seklumu. Kaut nebūtu tāda šaubīšanas. Kaut būtu ass, dziļš grieziens - - -
Ha! Ha! smejas Ješka, kha, kha! Ai nabaga radījums! Žēlums sagrābj dažreiz pret viņu. Viņš tagad ķēmojas. Smīdina klasi. Arī meitenes cenšas pievilkt ar savu koķetešanu jaunā skolnieka ievērību - Es skatos visiem acīs. Vēroju acis. Un no visam pusēm raugas divas vienadas acis. Tur brūnas, tur zilas. Bet kāds viņas pēc izteiksmes dažādas! No acīm dvēseles stari plūst. Kādas savādas acis Irbeniekam. Kamdēļ pieminēju viņu? Es sāku par šo zēnu interesēties. Tāds neveiklis. Bet liekas apdavināts. Zītīgs. Kad ilgāk dzīvos varēs labāk iepazīties ar šo būtni. Ar cilvēku - Maz, maz tādu, kuŗi būtu vērts pētīt - Censties saprast īpatnējo un pēc gara saplūduma ilgoties! Es tā runāju. Bet kāda pati? Vai kādam vērts uz mani skatu mest? Uz gļēvuli - Es domāju gan, kritizēju - Pēc liela ilgojos. Ak, Neaptverama spēks man palīdz sevi īstu redzēt un dzīvi veidot, veidot- - -
Gribētos savas jūtas viņam teikt. Nevar. Cilvēks nespēj - Mākslinieks, īsts, spēj mākslai to dot - -  Kāds neizprotams skaistums dabā - Un cilvēka dvēsele esot vēl daiļāka, skaistāka, tikai mēs vēl to nenojaušam. Kas mēs? Mēs cilvēki - Ai, nedomā, mana nabaga galva, tu taču plīsīsi, kad sāksi par visu vairāk domāt. Ha! Ha! Smejies, smejies - smiekļus pienāks ārprāts tuvu, tuvu - Un kad viņš gatavos savu lēcienu - - - sagrābs - nogazis gar zemi - saviem pirkstiem ieķersies tavās smadzenes - sajauks - sauks. Sirds asiņos un lūzis - Bet viņš smiesies - Gardiem smiekliem - Vai citi to nejut - Nejutis - Vai vienmēr smies bērna smiekļus, Priecasies par savām labām īpašībām.
Nodzīvos pussimts gadu un taisisies uz veco kapsētu. tur miers dzīves raizēm Ha! Ha! Un tā ies ilgi, ilgi. Tomēr ticu reiz citādi būs - Kaut kas kas mūsu prātiem neaptverams ir - Ir tas, par ko mēs nevaram nekad iedomāties. - Dažreiz liekas, ka esmu tik tālu no visiem, maniem līdzcilvēkiem - Tad žēlums sirdī rodas. Kamdēļ, kamdēļ no cilvēkiem izstumta, viena? Pat gribas pūļa straumē iekļūt, lai mocošo jūtu remdinātu, bet tad kaut kas liels sagrabj, apreibina un nes augstumos - Ak, nekad, liekas, nespēšu to jūtu izteikt .-
Galva sāp. Neko nevaru strādāt Es nezinu, kas norisinas. Varbūt es reiz tiešam palikšu nederīga sabiedrībai - Neko, neko cilvēcei nevarēšu dot -
And.Baloža .
Vārdi
Ak, vārdi, ak dzirdetie, lasīties vārdi
Kā sabango cilvēku dvēs`li šie vārdi
Kā sajūsmo, paceļ par ikdienu sīko!
Cik varens un graujošs, un spēcīgs tu topi.
Cik liesmaini, vētraini ir vārdi,
Kā iededz tie prieku uz dzīvi un darbu, un cīņu -
Uz cīņu par par pasauli jauno
Ak, vārdi, kā dedzina dvēsli tie vārdi,
Kas nava vēl izgliegti vējos un tumsā,
lai cilvēku dvēselēs iedegtu ilgas
Laid klajā! Lai izkliedz caur nakti
tās bezmēra sāpes un ilgas un naidu!
Laid klajā, lai izkliedz to nemieru svešo gribu
lai izkliedz to gribu uz pasauli jauno.
Tiešām vārdi, jūs kvēlošie,
Jūs dedzinat sirdi un dvēseli.
Vārdi spēcīgie, maigi plūstoši
Jūs spejat nāvi un dzīvi vest
Jūs veļ nav visi, vēl būsiet
jauni, spēcīgi, dziļi,
Būsiet, kas nenesīs pārpratumu.
Kas varēs liegi skanošās dvēseles stīgas
Attēlot - - - Būsiet maigie, kas spēj
dvēseli remdināt, cildināt - -  Ak vārdi!
12.jūlijā.
Es visa no nojautām sastāvu. Es trīcu. Saule. Vasara. Uz mani vērsts Akuratera skats. Liekas redz cauri - ieskatās dziļumā. Es iešu pļavā - kur puķes un saule, mirdzoša debess - es gribu redzēt vienmēr vairāk, es rodu skaistumu arvien tuvāk - Es pilna smalku nojautu - - Vēl skumjas ka zida pavediens tinas -, bet tukšais ārprāts tālu, saules apžilbināts izzuda - - Kaut neatgriestos, kaut vienmēr dzīve, stiprums mani būtu - Kaut "sevis atrastu"- Vasara. Karsta cīņa. Es nespēju savas jūtas izteikt. Es pilna nojautu - Iešu pie dabas, bezgalīgā skaistumā - Jo vairāk skatos, mācos, jo vairāk mīlu. "Kas daudz zin, tas daudz mīle". "Mīlestība izziņas meita". Ta da Vinči saka 
Ai, tik kas mīl zini. Es tikai nojautu - Debess, daba esat sveicināti! Saule lielā!
Elpa aizraujas no skaistuma bezgalība -
Ai, dzīve, tu neizprotamā -
19.julija.
Iešu pļavā. dziedāšu slavas dziesmu saulei un dabai - Savas sāpes dziesmā tīšu - Lai skan dvēsele - lai skan - Es viena. Lai! Kaut kāda dvēsle mani saprastu - Kā es vēlētos lai citi to izjustu ko jūtu es -
Tavas dzīves piemineklis - - -
20-
Atnācu uz kluso kapsētu. Te esmu viena - Puķes smaržo - circeņi dzied un krūmos dūc mušas. Dūc - dūc - Debess skaidras. Es ar sevi - Cīņā - Ak, dvēsle, - tu atkal meklē - Nemierīgā!
klejo un skumst un gaida -
Mīļā meitene - Tu esi man vistuvāka es tevi mīlu, es gribu lai mūsu dvēseles saprotas, lai saplūst - Ak, spēcīgas tās var būt - Kāda gaisma! - Un tomēr es zinu kā skolā es no Tevis atturešos, bet tikai tamdēļ, lai Tevi labāk redzētu -
Mīļā, nu tik viegli slīd manas jūtas, mana mīlestība - -  Pagājušā rudeni es tevi atradu - kaut tava dvēsele nepārmainītos - Kāda tumša nojauta slīd tā lēni, lēni - "Ne, ne", kliedz! - "Tas nevar notikt" Kādas sāpes būtu jācieš tad par dvēseles neīstumu - Bet tagad raugies uz sevi. Raugies sevi - Un tiecies uz augšu - Vai tad tu vari aizmirst ko izjuti? Ne, ne. Esi īsta.
31.augustā.
4.septembrī
Ne, ne atkal nevaru neko pierādīt.
Atkal atveru tevi, manu dienas grāmatu - - - un gribu savu dvēseli parādīt - un cik grūt tas uz papiru šajā brīdi izdarams - Kaut kas neļauj. Varbūt muzikā - varbūt zālē tumšs un kluss. - Vai neaiziet nu neskanēt? Kaut tik nebūtu tik daudz rupja un asa - Kaut nebūtu tā neīstuma, kas bieži dara visu beidzot pretīgu. Šodien klausījos kā M. spēlē. Cik neglīti tiek skaņas novārtītas - Pašas skaistas, bet rokas kas skar, grib ar tām lepoties grib pievilkt klausītājus - Tāpat tas dvēselē. Vai redzi. Viss tas tev atgādina sevi. Nicina to. Meklē patiesību.
Negribas bez nozīmes dzīvot - Būs jādzīvo. Varbūt apmierināsies. Visās zinātniski - medicin. grāmatās, jau runā par laikmeta nemieru, ilgām - Pēc tam nākot - Ai, ne riebīgi par to sākt domāt - 
Es neticu, neticu, negribu ticēt tam - Vai tik ātri viss daiļais, cilvēka dvēseles cēlajs mirst. - Mūžam bērnam būt -
Māte. Māmuliņ, šovakar sūtu tev siltu glāstu. tava Luize noskūpsta Tavas sastrādātās rokas. tu varbūt esi nogurusi. Varbūt Tev sirds sāp. Par mani Tu domā, par mazo māsiņu. Kā dzīve smejas aiz šaura netīra lodziņa. Tev varbūt auksta istaba. Ne, tuvumā ir ķēķis. Silti. 
Bet gulta cieta. Rītā atkal tas pats darbs pie vecas ebrejietes. Tu, mana māmulīt, mana izlutinātā māmiņa, Tev jābūt kalponei. Jādzīvo tādā piekvēpušā istabā un jāpilda cita griba. Ja es nepazītu bagāto, izlutināto dzīvi. Nejustu tādu pazemojumu. Es gribētu izteikt Tev ko jūtu -. Tu nesapratīsi. Tu - - -  ai, nesodīt man manai mātei - -  Tava mīlestība varbūt liela - Mātes mīlestība - Un es neesmu ar to apmierināta - Es nevaru būt apmierināta. Nekad, manas sāpes nevarēs remdēt. - Es gribu dzīvot, dzīvot starp ļaudīm; cīnīties, lai Tev sagādātu mieru. Kas tevi pieņems, kad paies vēl paris gadu. Tu paliksi nespēcīga, māsa maza. Man Tevi, māmuliņa, būs savā pajumtē jāņem. Cilvēk, cilvēk, kāds Tavs liktenis. Es esmu saistīta pie visiem ļaužu ierdumiem. Pie tikumības un netikumības. Kāres, Kāres, cilvecina miera. Visu ko redzu citur, redzu arī sevī. Šausminos. Gribu jaunu dzīvi dzīvot, bet kas tik cieši vēl mani tura?
20.septembri.
Man ir atkal spēks. kas iedvēsa to? Kas? Es tik daudz kļūdu redzēju - Tagad gribu labot. Un darba prieks mani aizrauj. es taču varu ko panākt - visi var. Nesasniedz, ne, ne tuvojas  mērķim tamdēļ, ka maz gribas. Kas maz zin, tas maz mīlē. Vai ar to nav daudz izteikts?
Ienāca Erna. "Pasaki, Luize, kāda starpība starp mīlu un mīlestību". Es neizskaidroju. Aizgāja. kamdēļ es neteicu ko domāju? Lai. Katrs var savādāk saprast - Mīla satur egoismu. Mīlestība ne. Bet varbūt tā ir tikai vārdu spēle  - - -
Un atkal aizmirsos. Skrēju un smēju-- ka vienmēr. Nav pirmā reize tā, kad pavisam aizmirstos. Viss skaistais, skumjās radītais aizmirsts. Cik ātri! Un cēlonis? Tik mazs, tik niecīgs!
Atnāca Lucija. Savāda. It kā 
Tam, kas grib sevi iegūt -
Es zinu gan,
Tam vajaga visu zaudēt,
Tā likums skan
uztraukta. Uz mūsu smiekliem neatbild - Kamdēļ? Vai nevarētu smiet līdz. Un kaut kas mani sadrebējas. Vai redzi, cik sekla vari būt savā aizmirstībā - Un cik liels un garā jauns var cilvēks būt ja viņš neaizmirst savus gaišos tēlus, kuŗus cienā un smeļ dzīvības ūdeni. V.klasē trokšņo/ Kā parasts. Zēni "amizējas" ar meitenēm - Troksnis. Vai es nevarētu līdzi kliegt, smiet. Ne, vairāk ne. Pietek. Atnācu uz I klasi. Te visi pašlaik mācās. Visi zēni. Es viena - meitene. Viņiem brīnums kamdēļ es no citiem tagad atraujos. Es - vislielākā trokšņotāja. Skatas. Grib zināt ko tik steidzīgi
katru dienu darbs nožēlojamus dzīvs brīžus. Nav dienas, kad par savu patiesību nav jāsmejas. Nav dienas, kad neesmu muļķīgi dejojusi - Ak, dienas. Un pēc izdarīta, es redzu riebumu, cenšos uz priekšu vairs to nedarīt, t-ā laboties. laboties! Ha! Ha! Vai tad es esmu ja pagurusi. Ne, ne. Kaut vienmēr redzēt savas riebīgās kļūdas. Atkratīties.
Labāk sāpes ciest un uz augšu savus ziedus celt. Pret sauli, pret Nezinamo, Neaptveramo - - nekā -
12.oktobrī.
Esmu stipendiju pilnu dabujusi. Un laikam vēl visstipendiju 2000 rub. Neesmu lūgusi internata stipendiju, bet piešķirta. Zinams, pateicoties Kalēja kgam. Citi dabūja pusstipendijas tikai. Esot ļoti stingri ievērota attiecība pret skolotājiem. Arī uz sekmēm esot skatījušies. Kad to dzirdēju iedomāju, ka varbūt es nedabūšu skolas naudu, jo esmu bieži pret skolotājiem netaktiska bijusi. Ar S.kg pat sadursmes. Bet labojusies gan esmu. Pagājušā gadā biju pavisam izlaidusēs. Tagad riebjas tāda izgāšanās. Ja tiesa ka esmu virstipendīju dabūjusi, tad jāsaņemas visās mācībās, lai skolnieces nevarētu kurnēt savā starpā. Varbūt daudzas domās, ka netaisni to gradaciju dabūju. - Lai. Sevišķa prieka par to nav - Kaut kas smags nospiež. Iegūstu skauģus.
Rītā būs darbdiena. Es tagad alkstu pēc darba, kas varētu dienu piepildīt. Es negribu ne mazāko brītiņu garlaikoties... Es baidos no tukšuma sajūtas, kas varētu ielausties darba priekā. Darbam jābūt skaistam. Nav jābūt vērdziski lopiskam - Tad uz priekšu! neizsamist! Darbs, darbs. Es strādāšu bet mans domas lai dod man spēku, lai dod jaunu un daiļu. Lai uz vecam dzimst jaunas - vēl nenojaustas - Es mācīšos sevi pazīt - Kaut tik nepagurtu! Ne, ne. Arvien B. tēls stāvēs man klāt, es viņu cienu, tamdēļ ka tas man rādīja darba prieku un deva gleznās skatīt savas dvēseles ilgu konturas - Varbūt rudenī vēl daudz jauna un skaista dos -
9.junijā.
Man bail no ārprāta - ak, sirds raud - raud par sevi it ka par mironi - Man liekas es miršu - es raudu Ai ka man spiež tukšums - Vai tas var spiest? Viņš neļauj elpot - Man elpas trūkst - -  Vējš gaudo - Manas rokas melnas ar zemēm, es raveju - 
Es nezinu kas notiek - Marta, Irma es jūsu klātbūtni gribu - Es gribētu jums pieglausties un savas sāpes paust - pavisam -
Es nekā nezinu - Tur apakšā dzīvo cilvēki runā, iet -
Ka viņi var? Varbūt viņiem ir sava nozīme dzīvot. Es nederu nekam. - Man bail no sava nederīguma - -  Ai, kamdēļ dzīve par mani tā smejās?
Pēc ilga laika šovakar rakstīju vēstules. Lucijai viena. Klases biedrene no Cēsīm. Otru māmuliņai. Siltu, labu vakariņi šodien liku saulei aiznest -
Klasē kā parasts troksnis, bet es aizmirstos un satrukstos, kad atmostos no savām domām - Kā parasti pazīstamais skats mani vēro. Ko daru? Ko domāju viņš pētī. Divas labsirdīgas zilas latviešu acis man vienmēr seko. Tās bieži mani no zema attura. Tik bieži gribas iedziļināties dzelmā - Teikt mīļus vārdus viņam, ar savu sajūtu dalīties - -
Strādāt, strādāt - Daudz noslēpumains vēl tāļumā -
Lielā jūŗas bezgalībā
Sīkā čaulā izbrauc dvēsele, -
Dvēsle zin, cik jūŗa plaša;
Dvēsle zin, cik daba liela,
Dvēsle zin, cik saule karsta,
Dvēsle zin, cik debess dziļa.
Vēl tik vienu dvēsle nezin,
Cik tu pati skaista, dziļa
Zinās vēl: nezināmo -
14.X.25.
Klasē trokšņo uz nebēdu. Skolotāja nav. - Šodien padomes sēde. Varbūt tagad par mani spriež - Lai spriež -
Padome vēl spriež. Trīs zēnus no skolas izslēgšot. Viens no tiem ir Zikmanis. Tas atstāj uz katru skolnieku iespaidu - Runāju ar Ernu par Irmu. Nekad viņa nevarēs manas domas un jūtas saprast - Es pati tas nevaru skaidri apzīmēt - Viņa, Erna teica savu padomu. Nemēģināt ar viņu sarakstīties. laikam domā, ak mūsu attiecības tikai Irmu uzbudinās sagādās sāpes. Viņa domā, kā es esmu pa daļai vainīga pie Irmas rakstura pārvērtības - Aizmirst Irmu, to viņa grib lai es daru -
Dabas mūžīgā likumībā un harmonijā sajūtu augstākos visuma mērķus un gribas ar to saplūst - Mums jābūt dabai tuvu, tad būsim tādi paši kā viņa, brīvi, plaši un stipri.
Kas dabu mīl un viņas bezgalību, tas nojauš Dievu.
Augstu paceties [pacelties] var tikai tas, kas garā stiprs un kam sirdī ir dievība -
Ne skaistums ir mīļš, bet mīla skaista.
arī žurnalu izdot - - - Tikai man vajag visu parvarēt un uzsākt -
4.oktobrī.
Šovakar norakstīju Kalēja kgm. mūsu direktoram, vēstuli. ko šodien atkal sajutu, to viņam izstāstīja - man atkal bij šodien jāsaduras ar savu vērdzību. Atkal bij jādzird tik atstumjošus vārdus. - Cik reizes negribēju tuvoties saviem audžu vecākiem. Sevišķi tēva brālim, kas man brīžiem tik svešs likās - es gribēju tuvoties. Gribējas mīļus vārdus teikt, noglāstīt - Un kad manī tādas jūtas radās, kad gribēju mīļu vārdu teikt - Uzreiz kaut kas atgrūda. Viens vienīgs vārds un viss lūza - brūka. 
Mans audžu tēvs, cik reiz Tu neesi mani sāpīgi apvainojis.
Un šodien atkal viņš atgādināja, kā viņš ir mans saimnieks, es - vērdzene. Un vairāk ka nekad radās spēks un vēlēšanās to atgrūst - Būt brīvai. Bet pie kā lai griežas pēc palīdzības. Māmuliņa. pati kā bērns. Viņas dēļ es cīnīšos pūlī, lai tai mieru dotu, lai viņas vēlēšanas piepildītu. Vēl lai savas domas māsiņai iedēstītu, lai tā tos tālāk pauž -
Es pati! Kas būs? Ak, nekā vēl nezinu kaut tik ārprāts nenāktu - -  Mana nāve - Dēkona kgs teica, ka K. esot ideals cilvēks - Varbūt viņš mēģinās mani saprast. Varbūt palīdzēs. - Vēstule vēl nenodota. Varbūt ja es to izlasītu, es nokaunētos un nedotu. Ne, tomēr šoreiz jādara nodomāto - Ak, ka ilgojos pēc brīvākas dzīves. Kaut nekad es neredzētu nobarojušos - -  nedzirdētu viņu vienmērīgo krākšanu pēc labām vakariņām - Br --riebīgi -
uz papira uzlikt. Es nemaz nemēģinu. Liekas vārdi būs neīsti - Vai es esmu notrulinājusies pa vasaru - Neesmu gandrīz neko neizteikusi. Tikai dzēru pilnu malku saules spožuma, citiem nedomāju dot - Bet varbūt varēšu -
11 septembrī.
Erna brauc uz Rīgu pie Irmas. Vai ko teikt Irmai. Vai aizrakstīt? Mana visutuvākā dvēsele! Vai Tu esi vēl tā pati?
15.septembrī.
Es izdarīju to, kas ir noziedzība. Bet tas man deva sevī ieskatīties. Tas parādīja manus ļaunumus, manus netikumus. To kas man likās zvērisks, tas nokrita arī citam. Un vēl es atradu cilvēku, kas mani mīlēja. Ha! Kamdēļ es negribu te visu, visu rakstīt? Vai man liekas, ka citi šo grāmatu reiz lasīs. Vai redzi uz katra soļa nāk tev pretīm roka, kas grib izcelt no trūdiem - Rāda to kas ved pie mierīgas, kūtras dzīves; rād ceļu kas ieiet sievas templī - - pie silta pavarda, bet pilna vēdera - Rāda cik tuvs cilvēks lopam - Rāda tev visu to. Skaties, šausminies -
Es domāju, domaju un neko nevaru uzrakstīt - Ja es varētu - - -
Zvans. Sākas mācību stundas - Tūlīt nāks Lucija. Anniņa ies spēlēt - Esmu lasītavā. Daudz atmiņu tā man dod no pagājuša gada. Pie loga rakstu. Apakšā ceļš uz ezeru, gar abām pusēm gaŗi koki. Liepas, kļavas. Tālāk ezera spogulis. Viņā rudens atspoguļojas - -
Kāda krāpšana atkal paredzama. Es braukšu uz Rīgu. Un lai aizbrauktu ir vajadzīgi meli. Rīgā atkal redzēšu kas mani satricinās, bet kas jau nu gribu ar dos. Atkal savā dūmu putekļu pilsētā ieiešu. Rīga, Rīga kādas atmiņas tu neglabā!
- Atstāju šachu sekciju, kuŗā gribēju iestāties.
- Gods dibinās dramatisko pulciņu. Ja, tur es nederu. Mācīties varētu, bet nav patikas, tamdēļ ka zinu par vēlu - Vai es nevarētu uzmudināt literarisko pulciņu dibināt? Pamēģināt vajag. Bez liekiem izdevumiem, paši žurnalu varētu izdot. Labi. - Sestdienā, 14.martā būs mana dzimšanas diena. "Septiņpadsmit gadu, septiņpadsmit gadu!" - Skan tik bieži man ausīs. Šie vārdi liek izbīties, saceļ atmiņas, rāda pagājušās bērnības ainas slīdēt gar acīm. "Septiņpadsmit gadu!" Liels, pieaudzis cilvēks! Bet man liekas esmu vēl tik neattīstīta, tiešām kauns paliek. Pieaugusi jaunava! No šī skaitļa sākot sākās jaunība - Jaunība! Kāda Tu būsi? Ne, šodien vēl nedomāšu - Sestdiena - lai man būtu citas krāsās Jaunības krāsās - - - Drīz versies jaunības vārti - - - Tāds spožums - Paies jaunība - E! Ko tur par to nedomāt. Labāk tūlin katru stundu lietot, lai minutes neskrien projam neizbaudītas. Viss ir bauda - - -
- Pienāca Pakalns. Sākām runāt par pulciniem. Nospriedām nedibinat. Tiešām es neapdomāju ka Lieldienas gluži klāt - Un pēc Lield ekzameni. Daudz. Kārtīgi pulciņs uzturēt nevar - Bet strādāt pagaidām priekš nākotnes var to arī darīšu - Nākošā nedeļā nodomāju braukt uz Rīgu. Rīga! Sirds sāk pukstēt stiprāk - Tāds vēsums pārskrien kā bailes, ka prieks pēc sen ilgstoša - Irma brauks līdz. Viņa paliek man arvien tuvāka. Daļa no manis. Es sen jau ilgojos pēc tuva cilvēka. Sen - - -  Vecāku jau nebij - Ne glāstu, ne stipruma ne gaiša tikumība netika man - - - Maz visu pazinu - Irma daudz domā, daudz jūt pret mani, bet daudz ārīgi nerāda. Varbūt tas ir vislabāk. Vēsums ir starp Luciju un mani iestājies - viņa piegriežas citam virzienam.
12.martā.
Saulaina ziemas diena. Gaiša , žilbinoša. Brīvstundās skrienu laukā ieelpot svaigo gaisu.
"Asaru krūzītes" stunda. Rupji joki turpinas. Troksnis. Sekot nevar. Skolotāja stāsta pati sev. Neviens neklausas.
Vakar dabūju no Martas vēstuli. Ja tiešām tie nav tukši vārdi, bet izjusti, kuŗi vadis viņu cauri dzīvei, tad viņa ir leila. Spēcīga. Spēj savu dzīvi nostādīt stingri, lai nelīgojas - viņa pazīst tad laime. - Viņa domajot par mani. Tas mani aizkustināja. Par mani tumšo, zemo - - - "Tumšo, zemo" tos vārdus negribēju nekad labprāt nevienam teikt ne pat uzrakstīt - Tāds zemojums likās būt. Bet kas tad esmu? Judasa dvēsele!
Gribu būt liela, apspīdēta no saules - un zemās jutas vēl valda. Ha! Ha! Kadreiz spēšu? Viņa, Marta, man liekas tik tīra. Pie puķudobes piestājusēs raugās stādītos ziedos. Neļķes, levkojas, astaras noliekušas savas galviņas - -  Saule apspīd Martas gaišo galvu, zilās acis - Viņa lūkojas ar tādu mīlestību uz puķēm - Marta, es ilgojos tevis. Tavā gaišuma gribu slēpties no sava briesmīga vajatāja - "Darbs, darbs" runā viņas dvēsele. Drīz abiturija. Pašiem jāstrāda. Cilvēkam mērķis. Kam nav, tam citi ar visu dvēseli grib dāvāt - Tāds gars viņas skolā. Ja es aizietu tur, es dabūtu citu uzskatu, baudītu laimi - Darbā, skaistā, radošā dzīvotu. Ai, sāpīgi bij to lasīt - Es nevaru būt starp viniem - Un te tāds seklums - Nesaprotu darba nozīmi - -  un es vāja grimstu līdz - Ne, nu es vēl spēju pacelties - Iepriekš viņas vēstules mani sagrāba jaunas jūtas. Sāku strādāt. Tagad turēšos pretim lejup velkošanu.
Esmu vēl vandals. Vakar jūtu pieplūdumu, lauzu priekšmetus, nevarēja savus nervus apmierināt - Tas tik mežonīgi - Lūzu zīmuls man likās, ka mani ar kaut kas lūst. Kas?
Ritā man lieli svētki. Irma, es zinu, man ko dāvās. Labā Irma - Ja, māmiņas, vairs nav, kas mani pārsteigtu. Ak, es pateicos tev, Irma - Lai neviens cits nezin, ka viņu, ka man lieli svētki. Es klusumā nesvinēšu viņus, klusu iesākšu jauno gaitu - Sveiki mana raibā bērnība. Sāksies jaunība. 
14.martā 1925.g.
Gaiša bij šī diena. Silta un spoža bij saule, kad nācu pa baltiem, mirdzošiem laukiem. Un es sveicināju savu jaunības rītu, brīvi cilajās krūts, prieks viļņoja - -  Kaut arī mana jaunība būtu tik tīra un mirdzoša! Cīņa dēļ skaidrības un pilnības. - Naktī redzēju baigus sapņus, atkal bēgšanu no nāves, asiņainas cīņas - - - Pamodos - - - Piepeši sarāvos, pie manām kājām kāds sēdēja - Laukā neviens nav - - - Ak, tā jau Irma. Viņa tā mēdz. Pēc otrās stundas, dabūju atļauju iet mājā. Bij tāds nogurums, garīgi tādas klusas skumjas - - - Par ko? Vai tamdēļ, ka neviens nevēlēja laimes, nebij dāvanas? Es pie tādām dzimšanas dienām biju pieradusi- - - Mīļo māmulīt Tu to man vienmēr sagādāji - - - Atmiņas skumji priecīgas. 
Bet tāds plašums aptvēra mani vēlāk! Es reibu - - -  Pārnācu mājās. Sāku gaidīt Irmu. Zināju ka nāks. Viņai jānāk, lai es ar viņai nebiju neko teikusi. Neviena vārda. Viņa tomēr nāks - Es gribu. - Irma atnāca. Viņa mani mīl. Meitene, ko Tu tā man pieķeries? kamdēļ raugies manā virpulīgā dzīve? Kamdēļ mācies pazīt ko es pazīstu? Tava māsa saka, ka Tu tāda neesot pagājušā gadā bijusi. Tu esot viņai sveša palikusēs. Mājās ar. Es esmu vainīga. Ernu dažreiz greizsirdība moca. Es vainīga? Varbūt. To es Irmai pati teicu un viņa - - - viņa: "Paldies, Luize!" viņa pateicas. Es laikam atvēru viņai jaunu pasauli, noņēmu plīvuri no viņas acīm? Ko? Es? Es, kas ar sevi nevar cīņu beigt, nevar atrast mērķi. Ha! Ha! Viņa maldas. Es neesmu tā no kuras jāņem paraugs, neesmu modelis - Visu laiku lasiju "Klusums un gaisma" Akuraters! latviešu rakstnieks. Kādas domās viņš izsaka? Tās, kuŗas es garā jūtu, nevaru izteikt, tās, kuŗas tūliņ tiek man skaidras, tās kuŗas nevar vēl aptvert - Akuratera darbus lasot jūtu baudu. Jūtu domu reibumu - kā Danja "Ja, reibums! Apreibināties domās un sapņos.
Uz viņu viņš izlēja visas šī gadējās un pērnās dusmas. Lucija neizcieta, izskrēja - Ari es nevarēju vairs ne paskatīties šķīvī. Riebīgais vecis ar savām skrejošajām acīm bij manā priekšā - Roka ar karoti nevarēja pacelties. Izgāju. Lucija raudāja. - Ja, rūgti dzirdēt tādus pārmetumus. Kā no žēlastības vien dzīvot - Viņa neņemšot stipendiju. - Arī es gribu tikt vaļā no šī "Skrūdža". Svētdienā paprasīšu audžu tēvam naudu par patērēto. Un tad domāju uz savu roku. Savu internātu nodibināt. Gŗūtāki būs svētdienās. Ar sviedriem būs jāēd maize. Bet nekas! Negribu veča virumu ilgi ciest. Mazs, glumšs līdējs - -  Kur redz savu varu, tur spiež. Stipri. Kur izdevīgs kumoss, ķer. Kur saulīte siltāk silda, tur paliek mīksts - Ne vien sliktu var par viņu teikt. Ne, ne viņš ir arī lāga vīriņš. Ne viena vien asara noriteja pa grumbotiem vaibstiem. Daudziem viņš parādīja savu mīksto sirdi. Bieži varbūt nodomāja: "Ak, kamdēļ, viņi tādi, kamdēļ esmu atstāts?" Bet tad ļaunas, dzīvās acis ierauga naudiņu, siltus, kūpošus ēdienus, mīkstu gultu un dzīslainas rokas krampjaini spiež ko var - - - Viņš ienāca klasē. Lāga vecis, neko teikt! Šlippse nekārtīgi sasieta, fraks aptraipīts taukiem. Taču jāiet ķēki, jāliek pašam visur rokas klāt - Kā nesasmēresies? Un jauni plāni, jaukas runas plūst sajūsmas brīžos no viņa lūpām līdz ar siekalam - Spīd zelta zobs. "Es esmu strādājis", viņš žazņaudz dures "esmu centies, Amerikā bij jāstrādā, dažreiz domāju lūzīšu - - -" Balss paliek žēlīgāka, ka jau no sāpīgām atmiņām. Ja, ja lāga vecis. Bet es tādus neieraugu. - Šodien Anniņa ar B. runāja par Dievu, ticību, dzīvi. Bet neko jaunu nedabūju dzirdēt no B. Tikai skaidras, noteiktas domas viņš izsaka. To biju jau visu pati domājusi. To pašu. Dievs! Ja par to gribu runāt, tad jāskatās pagātnē. Tur mana gaišā ticība. Tur bij mans Dievs. Tāds, kādu grib dot Kristīgā ticība. Tagad tvīda ticība izgaisa. Tagad nogatavojies uzskats par Dievu, ticību. Tāds uzskats arī B. Anniņai, Lucijai, Jurim utt.
Dzīve! Oh! tā ir citādāk. Tā vēl tagad pilna smago noslēpumu. Dzīvē reibst galva - Reiz gribētu kādam izstāstīt visu ko domāju, jūtu pret dzīvi, ko jūtu pret sevi - Bet zinu, tad būs jāpārdzīvo atkal šo domu šausmīgo ārprātu un ari reibinošo laimi -
Zēni dzied - - - Skaistie, mīkstie basi atbalsojas lielvā klasē. Klavieru skaņas plūst no muzikas iztabas. Skoleni savā starpa sačukstas. Citi nopietni strādā. Tāda ir skolas atmosfera -
Es nevaru ciest skatus, vērstus uz mani, lai izpētītu ko domāju, rakstu - Ja gribētu skatītos pretīm un nokaunetos šis skats - bet kas man? lai skatas, lai!
Šmids ienāca klasē. Apstājas. Skatas žēli savilcis uzacis - Kaut kas līdzīgs sunim, muļķīgā sejā. riebjas. Š. ir drusku idiots, vai paviegls. Skaidri nezinu, bet normals gluži nav. Viņā redzu tās īpašības nokuŗam gribu kā no riebīgā krupja tikt vaļā - Redzu kur tādas īpašības visvairāk valdu - Š. miesā. Šausmas! Tomēr labi. Redzu un vēl lielāka tieksme rodas atkratīties. Cik tādu cilvēku nav? Pati Irma reiz riebās. Tagad ne. Tikai pa brītiņiem kā greizsirdība iezogas sirdī - - - dusmas par viņas izturēšanos, dusmas par to, ka viņa laikam ar mani nerunātu ārpus skolas lietām, ja pati neiesāktu sarunu. Kad sevi aizmirstu, tad ļaunas domas sakāpi pret viņu, domāju dzelīgi, gribu rādīt savu asumu, īgnumu - Bet kad vientulībā analizēju sevi, pārvaru sakrājušās dusmas, atgrūžu greizsirdību, visu zemo, tad ilgojos pēc viņas. - Ziemassvētku brīvlaikā bij tādas slāpes, es paliku dažreiz tuva ārprātam. pēc tam palika smieklīgi. Ta ka viņa būtu mans mīļākais, mana simpatija. Esmu parāk kaisla. Kas varētu notikt ja es dzīvotu kādu g. simt. atpakaļ un mani piekrāptu? O! tad savas karstās dusmas un asinis nesavaldītu, tad atriebība stāvētu augstākā vieta starp manām dvēzeles mantām - - - Roka nebītos ķerties pie dunča un "Atriebība, atriebība!" Skanētu visās dzīslās. Ak, dažreiz tiktos būt italietei vai spānietei un
tik lēti nedod. Sevišķi šinī stundā!"
Tek, te, tek zīmuls laikam paguris. Drausmīgais a pariet uz e.
"Lūdzu kā ir pareizi zēns vai puika. Kuŗš ir pareizāks.
Jkdze paskaidro, lai rakstot labāk zēns.
"Bet tas no vācu "zon"
"Ne, ne tas no - - -" Katris paskaidro savu, smejās.
Jochanna mūsu klases dzejniece špiko. Saņēma grāmatu klēpī un noraksta. Pat Jochanna! Es paskatos uz viņu: "Jochanna vai tad tev vajadzīgs?" viņa nokaunas.
Uz šīs dienas tematiem man nav ko rakstīt. Vai lai rakstu ko no rīta biju izlasījusi par A.Allunanu? Lai atkārtoju Plūdoņa domas un teikumus? Temati ir šādi: 1) "Latviešu 
teatra 
vēsture". Es gribētu ar to labprāt zināt. No viena Allunana vēsture nesastāv. Ko plašāku neesmu dzirdējusi. 2) "A.A. kā l.t. nodibinātājs". - Zinu. 3) "A.A. lugas". Tas vislabākais temats, bet par nožēlošanu viņa darbus neesmu lasījusi un Plūdona kritiku rakstīt? Nav nozīmes.
"Lūdzu ka raksta vai "lauciniece" vai "lauceniece"?"
Rakstiet ar i!"
"Mana māte tā neteica" iebilst Zikmans.
Jkdze smejās. "Kamdēļ Jūs raudāt?" Uzprasa Arvids. Klasē atkal saceļas smieklu vētra. Durvis uz pirmo klasi atveras un iekšā stumj kādu garu koku. "Lietus līst! Vai kā līst!"- Paskatos, tiešām pelekas debess apņēma zilo fonu. Tikai par pašu horicontu stiepjas vēl gaiša strīpa. "Asaru krūzīte" daždažādi neko. Tas jau parasts. Tek, tek - - -
Drīz būs zvans. Iešu drusku paspēlēt.
Jau vakars! Diena pagalam. Rītā jāiet mājās. Divi nedeļas nebiju tur. Jāprasa nauda. Ilgoties, gan neilgojos. Kamdēļ? Taču mani tuvākie cilvēki pēc mātes. Dažreiz gribu būt viņiem tuva, pieglausties un izrunāties ka ar vecākiem, bet tad kaut kas auksts paslīd gaŗam un manas lūpas paliek neatvertas. Rītu iešu pēc maizes. Pēc maizes! Nesīšu uz muguras.
Kaut tas būtu, tas nejaukais no kā gribu atkratīties, ko gribu zem kājām pasviest un pacelt galvu uzvarā - Tas aukstais, mitrais.
Tik spoža diena. Dvēsele stiprinies!
18.martā -
Rītā būs Jaunā gada sākums. Vajadzētu jaunai dzīvei sākties. Šodien pēdēja bērnības diena. Kāds būs rīts? Varbūt viņš atkarajās no manis? Kādas brilles rītā uzvilkšu? Rozā, zilas vai zaļas? Baltas vai melnas? Man jau labs krājums. Visas esmu pa druskai mēģinājusi. Bet ja es staigāju bez brillēm? Vai tad es esmu tuvredzīga? Vai acis
sabojatas? Ne, tiešām brilles lai šķīst pret akmeniem.
- Šodien klasē nebiju. Jutos slima un tad vēl jūtas! Tā kā tā nevarētu klasē klausīties - Būtu citur. Tagad tāds nespēks! Nogurums - Vai tas varbūt tamdēļ ka pārmainīju parasto internata  uzturu pret nabadzīgāko. Tikai maizi un gaļu. Ne, vai tad es esmu vāja? Kamdēļ citi dzīvo spēcīgi, priecīgi un uzturas tāpat? Ne, ne ir kas cits. Mocošās domas, mūžīgā cīņa ar sevi, piepiežs prieks un sūra vilšanās - 
Skolā ievedīšot jaunu kārtību. Nākošā gada skola būs lieliski ierīkota. Meitenes priecājās par krāsoto grīdu, baltā gultām, baltām segām, brūnām kleitām. Būšot forma. Lokoties, pudereties nebūšot brīv. Tagad par jauno reformu runā visi. Es gulēju gulta. Visu dzirdēju - Acu priekšā tēlojas glītas, gaišas istabas. Saulainas. meitenes glīti, vienādi ģērbušas skaistā saskaņā ar apkārtni - - - Un man palika tik smagi. - Likās, esmu pavisam nodalīti no viņām. Viņas ir ietvērtas spožā riņķī, kurš ātri slīd projam - - - Es palieku viena - "Tad būs jauki!" runā. Man tāda sajūta it ka es nebaudīšu līdz - - - Vai es tik nebeigšu savu dzīvi šo vasaru, šo pavasari. Vai to ko es jūtu nav "priekšsajūta"? Reiz prasīju Irmai vai viņa tic tai? Ticot - Vai man ar ticēt? Bailes, bailes lien - - - Vai! Es redzu glūnošās bailes - - - tepat aiz loga, aiz muguras - - - Ne, mirt negribu. Dzīvot, dzīvot rītā ausīs man jauns rīts. Tās ir iedomas -
[klades vāks]
L.Stammeres.
mūsu vidus. Vai es nevaru atgrūst visu? Ja, varu - Esmu tagad lepna ka varu teikt: ja. Es apzinos, ka varu nākošo ceturksni vislabāk mācīties. Bet tas jau nav vajadzīgs. Zinu, vienmēr nebūs patika mācīties un sevi piespiest pie mācības grāmatas, lai dabūtu numuru? Tas nozīme darīt to kas pret pašu gribu un tērēt dubulto laiku. Laiks dārgs. Ha! Esmu praktiska -
Ja, ar sevi cīnīties ir visgrūtāk. Jo reiz uzvarētais, zem kājām gulošais, ceļās un brūk virsu -
Tagad ir zīmēšanas stunda. Silinu kgs. -skolotājs. Putnu biedeklis. Riebīgs cilvēks. Atgādina dzīvnieku. Pērtiķis. Viņa izturēšanās ar skolniecēm neļauj viņu cienīt - --
10III25.
"Cik pulkstens?"
"Pusseptiņi".
- Tādas jutas, itkā steigtos uz noejošo vilcienu pēc atbildes. Vakars. Maz kas izdarīts. Darba daudz - Tagad mani pārņēma darba kaisle. Un ne tikai mani vien bet visu skolu. Dibina pulciņus, sekcijas. Labprāt gribētu iestāties sporta, shacha sekcijas, bet kamdēļ nekam? spējas? Ne, spējas ir. Bet, ne! Ne! naudiņa, skanošā, spīdošā naudiņa! Šis pulciņš atstāj pilnīgi aristokratijas sabiedrības iespaidu. Ne garīgi, bet ārīgi. Viņi spriež pār ērtībām tik tālu cik viņu kapitals atļauj - Un viņi ir ne nabagu, kalpu bērni, bet bagāto tirgotāju un lielsaimnieku bērni - Viņiem nieks izsviest vienu lati vairāk vai mazāk par labu sekcijai, kādu simtu ekskursijai - Bet par trūcīgiem gribētājiem un spējniekiem tie nebēdā. es to rakstu tamdēļ vien ne ka man pašai nav naudas vien. Zinu arī ir vēl daudzie kas grib un nevar atkal skanošās naudas dēļ
savu balto kulīti. Kājās pastalas. Daudz reiz līdz celiem dubļos samirkušas. Tēvs! Ja tu redzētu savu meitu tā staigājam tu priecātos, bet arī sāpes sarautu tavu sirdi. Tu domāji ka es nebūšu nekad tik tuvu latvju zemei. Tik tuvu elpoju zemes dvašu. Kad eju caur kapsētu saulainā dienā, kad priedes šalc un svinīgs klusums dvēš pretīm no kapenēm - Pie kapsētas kājām plūst mierīgi Tervete un krūmi atspoguļojas viņā, tad es pateicos Nezinamam, kas atļava man manu dzimteni redzēt - Nezinamais? Kur tad tas Liktens? Es pati. - Jau no tālienes redzu kaimiņa pussapuvušo riju, tad paceļas dumu gredzeni. Mājās cep karašu. - Kad esmu pie rijas, tad sākas suņu koncerts. Vispirms kaimiņu suns uzdod toni, tad viņa draugs, kas ceļu neredz un tad Princis. Resns, dzeltens mājas mīlulis. Tuvāk pienākot nokaunas - laiza rokas. Atverot durvis, pretīm dveš kaut kas īpatnējs. Mana mājas atmosfera. Ja, rītā es iešu pa laukiem palēkdama, lai nenokristu dubļos. Domas skrien, māja kā ziaug manā priekšā. Dažreiz dziedu. Birzī atbalsojās. -
Irma lasa "
Anatenu
". Ja, Anatena! Ko jutu lasot?! Vai nav no šīm jūtām pēdas? Bez šaubām. Nekas nepaiet bez pēdām. Kaut mazas kā smilšu graudiņi. Klasē diezgan kluss. Dežurē garais Bērziņš. Viņš ir viss gaŗākā persona mūsu skolā. Pastaigājoties ar Mīļumu iznāk karikatura.
7.martā.
Šodien izdos liecības. Ak, riebīgas jūtas sakāpj. Nost jūs zemie! Nost! Vai es nespēju, tiešām sevi pārvarēt. Es zinu ka esmu nepareizi novērtēta. Daudziem būs liecības labākas ka mana, bet zināšanas mazākas. Daudz mazākas. Sevišķi par C.jkdze man jāpvainojas. Vēsture, latviešu, zīmēšana - Mani mīļākie priekšmeti un tāds apvainojums! Ne, nu nost šī apvainojuma jūta! Ei! Vai nav vienalga ko skolotāji redz, audžu vecāki? es, es pati pazīstu sevi, ko vairāk? Bet tad rāpjas kā ķirzaka greizsirdība - - - Tā ir kaut kuram no
un diet savu ugunīgo deju. - Latviete! Kur tādas asinis gadījušas  ziemelnieku meitā?
- - Ak, es sāku fantazēt! "Vēl kādas piecas minutes līdz zvanam". Saku Zikmans. "Ai, Joske, Joske!" dzird klasē. Pacēlu acis un ieraugu J.Rību. - Viņš bij slims. Nupat ka atbrauca no mājam - viņš esot nāves kandidats. Dilons esot pēdējā stādīja. Viņš to zin. Žēl man šī jaunekļa. Skaists gars varētu būt viņā. Apdāvināts. Bet uzdzīve samaitāja - Kā daudzus. -
M. atkal ir kaut kas ar Mīlīti. Viņa uztraukta. Apģērbusēs ieskrēja klasē, pēc grāmatām, lai sevi parādītu. Mi. neredz, neliekas manīt - Redzēs kādu galu šī drama - komedīja ņems. Zvans.
6.martā.
"Lūdzu vai ar fizisko zīmuli var rakstīt?"
"Vai bēru tematu var?"
"Sēžaties!" - zīmulis lēkā pa galdu. Klasē troksnis, smejās pilnā kaklā, dauza kājām, zēni kliedz - Meitenes piestum - solus pie zēniem. "Vai nevienu tematu var nerakstīt ar?" Mazens vaica - "Sēžaties!" Tak, tak, tak zīmulis sāk strādāt. Jirgensons uzbāžas ar saviem jautājumiem. Tak, tak pavisam drausmīgi bungo balta "asaras krūzītes" roka ar zīmuli - "Sss, klusss!" Skaņa "s" sevišķi skanīga. "Sākat taču strādāt!" "Vai ar ilustracījam var?"
"Nu, nu, nu" smejas Zikmans. Mute līdz ausīm, mati nekārtība nokārušies par pieri. - Klasē drusku aprimst troksnis. Dzird spalvas čīkstam. Uz galdiem gandrīz visiem literatutas vēstures. Rakstu darbus latvju valodā nav māksla uzrakstīt. Kā grāmatā ta burtnīcā. Labi vien būs.
"Asaru krūzīte" piecēlās.
"Purmaļ aiztaisat grāmatu ciet!"
"Ja, labprāt, nav jau nemaz mana!"
C.jkdze apsēžas un kaut ko pieraksta. Tā jau parastā lieta. - Piegāja pie zēniem.
"Lūdzu Janson man to grāmatu". Jansons padod "Lūdzu, bet tā maksa 60r." Ha! Ha! Ha!
Jaunkundze smejas, klase ar.- "Ei Rūdi tu
2.novembrī, 1941.g.
Šonakt pamodos un gulēju ilgi pusnomodā. Laukā bij mēnesnīca, jo bāla gaisma spīdēja caur priekškaru malām. Te likās, ka Tu ienāci istabā, apsēdies uz gultas malas un mīļi mani satvēri savās rokās - Es cieši piespiedos pie tavām krūtīm, mūsu lūpas sastapās ilgā, laimīgā skūpstā. Biju tik laimīga - Cieši, cieši spiedos tev klāt un Tavas rokas turēja mani. Tad pamodos. Un likās, ka Tu tikko biji te - Rokas un krūtis vēl nesa Tavu pieskārienu pēdas - Vēl muskuļi juta spiedienu - Pēterīt! Kaut biežāk Tu pie manis tā atnāktu! - Tik labi bija vienu brīdi piespiesties pie Tavām krūtīm un justies tur kā patvērumā. Tu mīli mani! Tu atnāci kā pie vientuļa bērna -
Es dažreiz izjūtu sevi kā ābeli, kuŗai vētrā ir atlauzts lielais atzars. Nav vairs puses no ābeles - Liela rēta, kuŗu nekad vairs nepārklās miza paliks tikai tumšāka un pelēkāka. Bet sula tecēs vēl pa palikušo zaru, ābele ziedēs un augļus nesīs - Bet ābele vēl ir un vēl būs. Stumbrs un saknes vēl ir - Grigans vēl ir, kāmēr vēl būšu es - tu, draugs, esi manī. Tu esi sakne un stumbrs. Mēs kopā, mūsu kopdzīve, mūsu mīla, mūsu draudzība, mūsu sāpes ir mūsu būtņu sakne un stumbrs.
6.novembrī.
Šodien, šodien beidzot politiskās pārvaldes jaunais pr-ks paziņoja, ka Tu, Pēterīt, esi nošauts.
Tu tieci apvainots itkā par policista nodošanu nošaušanai. Ja gan. Tu prasīji lietu caurskatīšanu un nodošanu tiesai, Tu prasīji izmeklēšanu, jo biji sašutis par policistu apiešanos ar strādnieciski noskaņotiem darba ļaudīm. Bet Tavas mīļās rokas ir tīras no asinīm.- Pat Kristus ir dzimis ar pātagu rokās no tempļa netīros un viltīgos - Vai par to cilvēki drīkstēja Tev atņemt dzīvību? Tavas asinis kvēlos! Kvēlos ilgi, ilgi!
Tu esot latviešu tautu nodevis. Nē, Tu biji latvietis, kuŗš nevarēja apmierināties ar tādu valsts iekārtu, kuŗā bij mantīgie un nemantīgie, kuŗā bieži naudas maks bija taisnības kungs - Tā tad Tu dusi zem balti apklātās zemes Vecsaules silā. Es vēlētos tur arī dusēt, blakus Tavam kapam. Par savu dzīvību neesmu arī vairs droša.
Draugs, mīļotais, tikai tagad es sāku saprast, cik nepieciešama cilvēkam ticība garam, mūžībai, dievībai - Es meklēju visur atbildes, kas dotu man spēku tālāk dzīvot, cīnīties, strādāt -
Visa mana dzīve nu ir mūsu bērniņi. Viņiem jādod iespēja dzīvot gaiši un saprātīgi. Viņiem jāmāca mīlēt taisnība, kaut arī tas gŗūti būs veicams. Tu, draugs, esot teicis, ka par taisnību viegli mirt, un ka Tavi bērni arī par taisnību cīnīsies un cietīs. Ja, draugs, tas ir tas dižākais zemes virsū. Es zinu, Tu esi taisns vienmēr bijis. Tu sadegi pagājušā gadā savā darbā, Tu visu sevi tur ieliki, bet tas nederēja, Tavu domu, ideju pretiniekiem - Draugs, man jācenšas bērnus līdzīgus Tev izaudzināt. Zinu, Tu man palīdzēsi -
Man pašai arī jātop ar katru brīdi labākai, Tevis cienīgai.
Visu, ko turpmāk darīšu, vienmēr ar Tavu piekrišanu darīšu. Vienmēr domāšu, ka Tu esi pie manis, ka stāvi man blakus un redzi mūs visus.
13.februārī.
Atkal, draugs, ir pienākusi tāda diena, kad jāiet skolotāju sabiedrībā, bet tik ļoti tas man gŗūti nākas izdomāt un izdarīt. Katrs cilvēks, ar kuŗu bija reiz Tev saskare, atgādina mani Tevi un pagājušās dienas -
Es pati liekas vēl nesu Tavu asiņu traipus - Katrs līdzjūtīgs skats, rokas spiediens vēl smagi panesams. - Un telpas - tās man tik daudz stāsta - Tagad neeju skolai gaŗām, gŗūti kļūst no atmiņām -
Mans labais, mans mīļais, kamdēļ visi neizbeidzām dzīvi reizē?
16.septembrī.
Tik daudz runā par to, ka Tu neesi vairs dzīvo - 99%. Un tikai 1% cerības, ka esi aizvests uz Rīgu vai Jelgavu, lai izsūtītu kaut kur tālāk - šodien atkal Tava tēva brāļa sieva Dore deva mazu remdinājumu sirdij, pēc kuŗa baismīgā ziņa būs vēl gŗūtāk panesama.
Gaidu tagad vēstuli no Rīgas, no mātes. Viņa paziņos man vācu drošības pārvaldes ziņojumu. 
Es sarunājos ar tevi un redzu Tevi guļam aukstu, iekritušām acīm, asiem vaigu kauliem un ievainotu galvā. Šodien brūci redzēju taisni pierē, kad apskatījos Tavā fotogrāfijā. Mans mīļais, mīļais Pēterīti! Liktenis!
17.sept.
Mana cerība, ka esi dzīvs raustas agonijā.
Atkal šorīt nāk prātā saruna ar apr. pr-ku. "Es gribu dabūt atļauju saņemt savu vīru". "Tādu atļauju es Jums nevaru dot. To var Rīgas prefektūra. Tā jums neizdos. Tai jāprasa vācu drošības iestādēm. Tās nedos", atbildēja viņš. Vai nav jau skaidrs?
Iegājusi es nebiju teikusi, kas esmu. Vai viņš mani būtu atcerējies pēc izskata. Man bija cepure galvā. Iepriekšējā reizē tās nebij.- Varbūt viņš dzirdēja "satikt".?
Toreiz pie galda man likās nepārprotama viņa atbilde. Mājās sāku šaubīties -
Varbūt viņš mani ir sajaucis ar kādu citu nelaimīgu personu -
Šodien agri no rīta atkal pārdzīvoju Tavus pēdējos brīžus, Tavas šausmas saprotot uz kurieni Tevi ved - Tavas fiziskās mokas es iztēloju sev - un tad nāve -
Ak, man sāp visa miesa un dvēsele!
7.septembrī.
Tava dvēsele nav nokauta. Tava dvēsele būs vienmēr pie manis, pie mums.
Es aizveŗu acis un jūtu Tevi sev tuvumā. Vienmēr un visur Tu būsi ar mani.
Mēs esam sieti mīlestības un nāves saitēm.
Kas redzēs mani, redzēs arī Tevi.
Kas spiedīs manu roku, tas spiedīs arī Tavu.
Tu, mīļotais draugs, nu Tu esi vienmēr pie mums. Tevi neaizraus citi darbi, citi ļaudis. Mans, mans Tu esi uz mūžu.
Es vēl še, zemes virsū, Tu - netverams mūsu cilvēka prātam - Mēs esam tomēr viens un viens priekš otra. Mūsu bērni - Tu man palīdzēsi tos labi audzināt. Tu man palīdzēsi būt labākai, jo nu tas labais no Tevis ir palicis - Labais nedrīkst iznīkt. To nevar nokaut -
Dvēseli nevar nokaut -
9.X.41.
Mana sirds, mana dvēsele meklē Tevi.
Ja Tu būsi pie manis, būšu stipra - Ja atradīšu Tevi, ja sadzirdēšu Tevi, tad spēšu audzināt mūsu bērnus.
Bērni čalo un smej. Dzīvība grib prieka. Draugs, Tev jāredz mūs. Tev jābūt starp mums. Mana dvēsele sauc pēc Tevis - Esi manā sirdī, manās acīs, manās rokās! Ir brīži, kad miers pārņem mani; tad liekas Tu esi tuvumā. Bet ir arī izmisuma brīži, kad jūtu ap sevi salto vientulību un iznīcības drausmas -
Draugs, Tu labais, nevainīgais! Tev dzīvot mūsu sirdīs! Tevi neaizmirst! Un Tavus slepkavas nicināt! Cilvēki, jūs nezinājāt ko dariet!
tikpat skaistas dienas, kādas bija mums. Kā dzīvot? Tagad es nīkstu. Man ir bērni un darbs, bet man nav prieka un spēka. Kā dzīvot? Nav prieka arī bērnu dēļ dzīvot. Man pat liekas, ka nemīlu tos tik stipri kā mātei vajadzētu mīlēt -
Kamdēļ neaizraujos ar bērnu audzināšanu un rūpēm - Vai pārāk tuvas ir tās drausmīgās dienas, kad Tu pazudi man un Tevi vēl cerībā meklēju? Jā, tuvu, tuvu tās vēl stāv -
Draugs, kur Tava dvēsele? Kaut justu to vienmēr sevī -
Šodien jāsaņem Tavas drēbes - Ak, cik ļoti sāp viss ķermenī -
Smeldzošas sāpes pavada mani visas dienas -Draugs, kur esi Tu? Kur dvēsele?
29.oktobrī, 1941.g.
Šodien sniga smagām lielām pārslām -
Zeme un koki kļuva arvien baltāki. Es raudzījos pa logu un sirds sažņaudzās briesmīgās skumjās - Sniegs, baltais sniegs pārklāj zemi - Zemi! Zemi, kas glabā Tevi - - - Un ar to tieci it kā vēl vairāk šķir mūs. Aukstā, baltā sniega kārta pārklāj jūsu kapu - brāļu kapu.
Šis sniegs vēl nokusīs. Tad aizbraukšu uz silu pie Tevis. Pie Tevis!? Vai esmu droša par to? Vēl nē. Vēl negribu pilnīgi ticēt par šo smago noziegumu, par šo grēcīgo nodarījumu Tev un Taviem brāļiem -
Tu, draugs, man esi tagad svētais -
Vēl iezogas iedomas prātā un sirdī, ka Tu esi kaut kur tālu projām - Un atkal sažņaudzas sirds - Tu cieti, Tu salsti, Tu mocies pusbadā
Mans mīļotais, mīļotais, kur esi Tu?!
noskaņojumu es šai savā dzimšanas dienā, ka jau pēc paraduma, gribēju ar varu izjust kaut kādu vēlēšanos vai apņemšanos.
Kas nu ir mana šīsdienas vēlēšanās? Visvairāk šoreiz vēlos pacietības sava dēla Gunāra audzināšanā. esmu bijusi diezgan nevērīga un neiecietīga pret mūsu baltgalvīti 
Ak, tik pacietīgu vajag! Un ka es varu būt pārāk kaprīza, to jau zin arī mans lielais draugs.
Un tas šausmīgākais, ka šī kaprīze un neiecietība iespaido arī Gunāru.
Ak, es ilgojos arī siltuma mūsu attiecībās ar draugu; ilgojos mīlestības, kas ietu pāri kailajai mīlai, realai mīlai. Es ilgojos mīlestības, kuŗa tiecas uz mūžību.
Es ilgojos mīlestības, kuŗa uzveic nāvi - 
[koka lapa]
8.augustā. 1939.g.
Mūsu starpā ar draugu ir bijušas mazas nepatikšanas manas mātes pļāpības dēļ. Bet arī kaut kas cits ir iegulis starp mums kopš tā gadījuma - Tam man liekas nav sakarā ar to ko minēju.
Es nevaru ļauties viņa glāsties, jo izjūtu viņos tikai neapmierinātu kaislību - Man nepatīk tādi glāsti, kas nāk tikai kaislības dzīti - Es atraujos no drauga un meklēju tomēr viņu. Es meklēju vairāk dvēseli. Dvēseles dzīves saskaņa, sajūsma, raušanās uz augšu it kā pazudusi mūsu starpā.
Mēs esam it kā sīkumaini palikuši -
Es neesmu pašreiz apmierināta ne ar sevi, ne draugu. Es vēlētos viņu redzēt garīgi spraigāku, ar kaut kādu interesi pilnaku pret kādu lietu vienalga vai tā būtu politika, vēsture vai pedagoģija - Tagad it kā apstājušies
arī turpmāk mūs pavadīsi dzīvē - 
Tu, mīļotais.
Visur, kur eju un atrodos, domāju Tevi sev blakus - Un kad vakara miers un nakts klāj zemi, tad atdodos Tev mana mīļotā dvēsele -
Man jādzīvo būtu vēl ilgi bērnu dēļ, bet vai Tev nebij?
Es nezinu, kad man pienāks likteņa brīdis, kad miesa iznīkšanai tiks nodota, bet ilgojos tagad arī Nāves, jo tā nodos mani jaunai dzīvei, kur būsi arī Tu -
Vai ticu es Tam?
Es gribu tam ticēt! Citādi bezjēdzīga ir mūsu dzīve še.
Bērniem esmu vajadzīga.
Vai es nemīlu tos pietiekoši, ka ilgojos tik ļoti pēc Tevis. Ilgas ir pārņēmušas visu mani, visu manu miesu; katra šķiedriņa raud, raud, kad neatrod Tevi -
15.septembrī.
Nu tuvojas tā stunda, kad nepārprotami tiks paziņots Tavs liktenis - mūsu liktenis.
Esmu jau gandrīz droša, ka Tu neesi starp dzīvajiem, bet gan zemes klēpī. Zeme Tevi apskauj, Tavi biedri Tevi apskauj -
Gaiss ir pilns ar baigām ziņām -
Un tomēr maza liesmiņa brīžiem silti iekvēlojas sirdī - Sāpes par mūsu šķiršanos aizēnoja manu mātes mīlestību pret bērniem.
Ja es viņu spilgtāk izjutīšu, tad varēšu puslīdz dzīvot - Bet tagad? Esmu izmocīta, esmu nederīga vēl dzīvei.
Pēterīt, manu Pēterīt!
Miers Tev, mīļais draugs! Dus Tavas miesas klusas un aukstas. Tavas mīļās, zilās acis neskata vairs kā mēs skatam - Tu, Tava miesa iznīks un izaugsi zālītē, ziediņā vai koku zaros - Bet kur dvēsele? Zinātne vēl pati ubadze. Tā stāsta drausmas par dvēseli, tā cilvēku mašinai grib pielīdzināt  - Tu, zinātne, nevari dot atbildi man. Es nepieņemšu to -
Sirds mana, klausies, klausies! Varbūt saņemsi citas jausmas par dvēselēm, par dvēseli visdārgāko -Draugs, labai, cik Tevi savā sirdī jaust gribu, tik vieglāk kļūst -
10.X.41.
Kāmēr nesaņemšu Tavas nedaudzās mantas, tikmēr vēl arvien šad un tad, kā maza vāja liesmiņa uzliesmos cerība, ka Tu esi zemes virsū starp cilvēkiem -
Bet nāk arvien tuvāk vēl viena smaga diena - oficiāla ziņojuma saņemšanas diena -
Manā dvēselē kliedz viena balss, kas negrib pielaist tādu netaisnību, tādu ļaunprātību -
Bezdievji, aziāti atkāpās asiņaini no slepkavošanas -
Ja Tevi man atrāva un vēl tos desmitus citiem, ja tā ir taisnība, tad kristīgie - ticīgie kulturas nesēji ienāca pie mums ar sātaniskiem smaidiem uz skaistām aristokratiskām sejām, bet tikpat asinīm nosmērētām rokām -
Mans mīļotais draugs, cik ļoti Tu mūs esi mīlējis un ilgojies pēc mums, to zinu es - Ja Tava dvēsele nav nokauta, tad Tu
skolotāju sanāksmē. Ak, Banga, vai tad tik neizprotama ir otra cilvēka dvēsele, ak mani vajadzēja saukt uz kabinetu?
Es demonstrējot! Man šķiet, šis neģēlīgais noziegums ir vislielākā demonstrācija pālī par sevi! Viņi arī "nožēlo" Tevi. Varēja būt arī citādi. Te daži politiskie ieredņi esot noziegušies!!! Esot nepareizi rīkojušies!!! Cilvēka dzīvība, vai Tu tik lēta?  Kā priekšā viņi atbildēs?
Ak, atkal asiņo mana rēta - - 
Augstākais radītājs, kas Tu esi, dodi man samierinājumu! Dodi man kādu gaišu neapdziestošu liesmu dvēselē, kuŗa sildītu manas gaitas še, virs zemes.
Pēterīt, Tava dvēselīte, kur tā ir? Kaut tai būtu spēks mani uzturēt. Es prasu zīmes, es prasu! Es lūdzu! Vai gadi to dos? 
Pēterīt, esi pie manis!
31.decembrī 1941.g.
Vecgada vakars. - Nāk prātā pagājušais vecagada vakars. Man bija jābūt Aizkraukles tautas namā. Tu biji iepriekšējās dienās aizbraucis uz Bausku, lai iekārtotu kanceleju un lai sameklētu mums dzīvokli. Domāju, ka vakars būs jāpavada vienai un jaunais gads jāsaņem vienai, bez Tevis - Un nepatīkama sajūta tad pārņēma mani - Likās, ja nebūsim kopā, tad kaut kas šķirs mūs arī nākošos gados - Pat baigi metās - Un, un - no sarīkojuma mājās nākot, vispirms ieraudzīju savā istabā uguni, gaismu, un tad atveŗot durvis prieka vilnis sagrāba mani, Tu, Tu mīļotājs, sēdēji pie galda. Svārki bija pārlikti krēsla atzveltnei. Tad Tu piecēlies gaŗš un mīļš - Mīļu dārgu smaidu pretī man nāci un saņēmi mani savās glāstošās rokās - Cik ļoti biju laimīga, ka vecgada vakarā biji pie manis. Mēs laimīgi aizmigām - Un nu gads pagājis no tā vakara - 
Pēterīt, šovakar apzinos, ka piederu tikai Tev - Tava esmu. Saņem mani savās rokās arī šovakaru un vienmēr.
garīgās intereses. Ir jau gan brīvlaiks, bet tomēr arī tagad iespējams kaut dažas stundas iedziļināties kādā darbā -
Man jāsaka to -
Man pašai jābūt spraigākai un dzīvākai. Mūsu bērni aug veseli un dzīvi. Tie mums sagādā jaukus brīžus.
19.II.41.
1941.g. 31.janvārī,
mūsu bērniem ir ieradusies viņu dzīvē - māsiņa. Mazo meitiņu nosaucām par Dainu.
Dainiņa ir tikpat maziņa kāda bija Rutiņa.
Mazs, mazs nevarīgs radījums.
Man liekas draugs vairāk priecātos par dēlu -
Draugs ir ļoti aizņemts savā jaunā darbā. Viņš tagad ir Bauskas apriņķa vec.inspektors. Nododas ar visiem saviem spēkiem jaunajam darbam. Mājās ir ļoti reti. Tas apstāklis rada mazas nesaskaņas mūsu dzīvē. Pašlaik man ir brīvlaiks - atvaļinājums. Bet šinī atvaļinājumā nejūtos tik viegli priecīga, ka tas bija iepriekšējās reizēs. Man trūkst drauga - Man trūkst viņa - Un bieži vien skumjas ir manu brīvo dienu pavadones.
Man jāsāk drīz darbs skolā. Bet man trūkst darba prieka. Arī fiziski jūtos vēl sagurusi, jo maz guļu.
Draugs šodien izbraucis inspekcijā. Jūtos tik ļoti viena. Pat naktīs viņa domas tagad ir pie darba. Bieži vien dzirdu viņu runājam sapņos par skolām un saviem nodomiem - Un tas man sāp. Mēs visi esam tagad otrā plāksnē. un tik ļoti trūkst mūsu bērniem tētiņa. Sevišķi rūpes sagādā Gunāra audzināšana. Nervozs, nevaļīgs tēvs nevar labi ietekmēt zēnu.
Bieži vien uzpeld jautājums par manu darbu ārpus mājas. Vai mēs nedarīsim pāri mūsu bērniem ar to.
Kur Tu esi? Vienalga tuvu vai tālu, es būšu pie Tevis - Es esmu jau ar Tevi.
3.februārī, 1942.g.
Ziemassvētku vakarā biju Vecsaules silā. Nolikām ar kādu nelaimīgo māti divus skuju vaiņagus. Es saspraudu baltās svecītes, kas bija palikušās no laimīgi svinētām dzimšanas dienām, uz vaiņagiem. Kāmēr svecītes dega pakavējamies pie sāpju vietas. Šī - svētā vieta, kaut arī svešai acij te nav ko redzēt un nav arī ko saprast -
Nu pagāja laiks. Visu šo laiku neko neesmu citu domājusi, ka tikai par Tevi, mīļoto draugu. Esmu kā apmāta - Dienas ir smagas, sēru pilnas -
- Mazajai Dainiņai pienāca un aizgāja dzimšanas diena. Tu, manu mazulīt, esi palikusi bez tētiņa silta sveiciena. Bet es vienmēr redzu, ka draugs nes savu mazo meitenīti no slimnīcas mājā.
Kopš vairākām dienām mazā Dainiņa slima. Vakar vakarā bērniņš bija kļuvis tik nespēcīgs, ka negribēja pat galviņu ilgāk noturēt - Ģīmītis bija kļuvis šaurs un bāls. Actiņas toties lielas un tik ļoti skaistas. Tēta actiņas. Uzacītes tāpat slīpi novilktas kā tētiņam. Un skropstiņas gaŗas, gaŗas, bet zem tām zilganas - ēnas. Vakar auklējot meitiņu likās, ka nu man viņa jāzaudē būs. Jau redzēju mazo sastingušo ķermenīti - Kurp nesīšu to? Uz Vecsaules silu Tev blakām! Kāds briesmīgs sods nāk par mums -
Tāds pārmetums pašai, ka neesmu varbūt pietiekoši uzmanīga bijusi pret bērniem, pret Tevi, mazo Dainiņ,
Kad paskatos, draugs, Tavā bildītē, tad arī redzu pārmetumu -
Man jāaudzina jūs, mazie - Un tomēr vēl nav spēka pietiekoši - Man domas kavējas citur - pie Tevis, mans draugs, pie baismīgām stundām, kuŗas Tu pārcieti -
Šodien Dainiņu aizvedu pie ārsta.
Maza Dainiņa ir, draugs, Tava meitiņa. Tā man palikusi vietā -
Sils, kuŗā izskanēja tik daudz, daudz izmisuma vārdu, tik daudz vaimanu, tik daudz šausmu kliedzienu, tik daudz lāstu - - -
Sils zilgans un drūms tuvojās mums.
Kad iegāju iekšā, sirds kļuva maziņa un dreboša. Klusums. Tik klusi un svēti tomēr tur.
Drīz atradu bērzu un kapu. Sniegs klāja šo vietu, bet vietām bija radies mazs iebrukums, kuŗā varēja redzēt tīru dzeltenu smilti. Te, te Tu guli!
Rokām un kājām rausu sniegu nost - Brīžiem nezināju, ko daru, ko darīt - Gunītis stāvēja malā un stiprināja mani. No viena nobrukuma paņēmu smiltis un izveidoju krustu uz sniega, tad iespraudu puķu pušķīti vidū. Glaudīju sniegu. Dusiet, dusiet, mīļie. Sniega kārta ir skaista un balta. Smiltiņas arī tīras - Kad bāzu roku nogruvumā, gŗūti bij to atraut atkal nost. Gribējās sniegties un sniegties pēc Tevis. Un tomēr, atbildes tur nebija. Sirdij atbildes nebija. Tur Tevis nav. 
Nav Tevis tur. Tu esi drīzāk manī, bērnos, mājās - Es nevaru visu izteikt, ne tvert saviem jūtekļiem, bet dažreiz ir nojautas, ka Tu esi tik ļoti tuvu mums - Sils ir skaists un auksts. Bet tur nevaru tvert Tevi tā, kā to tveŗu ikdienas dzīvē -
Aiz jūsu kapa kā Brāļu kapu tēls stāv slaidās augstās priedes. Klusums, zilums un svētums - Tik Tavas dvēseles te nejūtu - Tavai miesai te templis, bet kur dvēsele?
29.novembrī.
Vakar vajadzēja dot rakstisku paskaidrojumu pārzinim, kamdēļ nebiju svētdienā Medemu sagaidīt un nepiedalījos skolotāju sanāksmē.- Tā tad ar varu grib spiest nabaga skolotājus - Un vai tad tik daudz skolotāju nebija šai svinīgā sanāksmē, ka vajadzēja inspektoram un izglītības resoram dot rīkojumu ievākt paskaidrojumus?
Mans mīļotais, naktī redzēju Tevi sapnī, bet šorīt atkal tik skumji, tik skumji -
Paldies Tev, draugs, par mīlu, ko man devi. Paldies Tev draugs par mūsu bērniem -
Tu manu dzīvi ievadīji jaunā posmā, pēc kuŗa ilgojas katra sieviete.
Tagad bērni audzina mani mūžībai - Tu aizgāji - Brīžiem dvēselīgā saskare ar Tevi zūd. Tad esmu tik nelaimīga un nevarīga šai pasaulē - 
Draugs, neatstāj mani!
6.XII.
Vakar pārnesu Tavu palielināto pēdējo uzņēmumu. Ilgi neuzdrošinājos ielūkoties Tavā sejā. Pie fotografa ātri uzmetot skatu uz Tevi, atmirdzēja pretī Tavs gaišais mīļais skats. Jūs acis, mīļās, mīļās - Dvēselē kaut kas ielīgsmojās. tik gaišs bija Tavs skats.
šorīt skatījos Tevī ilgi. Tu runāji uz mani caur savu skatu - Man kauns kļuva par savām vājībām no Tevis - Tu itkā redzētu mani cauri - Tā tas tagad arī ir un būs - Rādīju Gunītim Tevi. Viņš vēroja Tevi un tad teica: "Paldies, mammiņ!"
Rutiņa sniedzās tūlīt ar savām lūpiņām pie Tevis. Kad viņa šķirsta albumu, tad vienmēr Tevi skūpsta. Dod vairākas bučiņas mīļajam tētiņam - Man ar visu spēku visu savu enerģiju jāpievērš bērniem. Tā taču Tava vēlēšanās.
17.decembrī.
Kādas dienas neredzēju Tevi sapņos. Arī tas ir trūkums - Trūkst Tevis i sapņos. Šonakt biju atkal tik laimīga. Gāju Tev blakus. Skaidri neredzēju Tavu tēlu, bet jūtu Tevi sev līdzās. Mēs gājām. Ilgi, bezgala ilgi tā gribētos iet. Mūžīgi - Es zināju ka esi. Biju laimīga.
Vakar vajadzēja ierasties pie inspektora Bangas, lai sniegtu paskaidrojumus par neierašanos
Tagad es nevēlos nekā tāda -
Es būtu ar mieru kļūt daudz, daudz neglītāka nekā esmu. Es vēlētos saņemt sirmos matus un grumbainu seju, kaut tikai viena vēlēšanas tiktu piepildīta. Šī vienīgā vēlēšanās - notikušo drausmu brīdi padarīt nebijušo un atkal Tevi ieraudzīt dzīvojam starp mums - Neiespējami! Neiespējamo prasa visa mana būtne. Neiespējamā ilgojos visos mirkļos - saskares ar Tavu dvēseli -
Iznīcības drausmīgums tura mani savās skavās - Es protestēju! Es raujos laukā! Un tomēr neesmu vēl spējīga izrauties. Dažreiz liekas it kā nupat, nupat būs pietiekoši spēka, bet tad atkal zaudēju spēku.
Dažreiz atkal tik skaidrs liekas, ka cilvēka dvēsele nevar iznīkt, jo tādu netaisnību mēs ne mirkli nevarētu pārdzīvot, ja iznīcība būtu droša.
Mūsu bērni. Mūsu bērni. Viņi aizkustina un saviļņo dvēseli. Jūs nedrīkstat palikt bez mums. Ja manis nebūs pie jums, tad arī Tu draugs būsi viņiem tāļš un svešs.
Man jāstrāda, jādzīvo jūsu dēļ, bērniņi. Man jādeg še vienai, lai jums būtu silti. Man jādeg - Bet, draugs mīļotais, bez tava tuvuma dzīve izliekas tik bezgala gaŗa.
Mani, bērni, kaut man būtu spēks un siltums -
20.IV.42.
Atkal sākas darba diena. Liekas šodien spēšu būt stiprāka nekā biju vakar.
Visu nakti sapņos dzīvoju ar Tevi, mīļotais. Dzīvoju gaišu, priecīgu dzīvi. Tu biji pie manis.
Dzīves priecīgākā daļa ir nakts sapņi - sapņi un aizmiršanā no dzīves.
Saule un zilā debess nedara mani līksmu kā citkārt - Dvēsele ir maza, kusla un sēru plīvuri pārklāta -
21.IV.42.
Dienas aiziet gaidās, kad cels Tevi godā un atzīs šausmīgo netaisnību. Tas drausmīgais notikums sauc, ka tautām vēl nav kulturas, humanitates un kristīgās idejas. Vadošam vairumam ir atriebība, šaursirdība, paviršība pret līdzcilvēkiem.
25.II.41.
Mūsu mazā meitiņa pieaug arvien lielumā.
Neizsakāmi laimes pilni ir brīži, kad mazo lieku pie krūts. Kad mazā ir paēdusi un mierīgi guļ manās rokās, varu ilgi, ilgi skatīties viņas sejiņā, vērot neapzināto smaidu un dažādās izteiksmes. Kāds neizsakams siltums pret tādu mazu radījumu! Kad pārtinu mazo, runājos ar viņu. Tik daudz mīļu vārdu nāk pār lūpām. Vārdi plūst paši no sevis. Pārtinot Dainiņu, vēroju viņas rociņas un kājiņas. Un bieži skūpstu mazās mīkstās kāju pēdiņas -
Darbu sākšu pēc pusotras nedēļas. Sāk atkal rasties griba strādāt. Tā ir zīme, ka palieku spēcīgāka.
Laiks pašlaik mīksts, silts. Tāda kā pavasara dvesma - Ak, kā gribas izjust pavasari kā agrāk, jaunībā! Drīz nāks pavasaris! Vēl kāds mēnesis ziemas tik palicis.
Gunītis ar Rutiņu rotaļajas pagalmā. dzirdu viņu klaigas. Vaigi tiem sārti, sevišķi meitiņai, un sejās smaidi un draiskulība.
7.septembrī, 1941.g.
2.septembŗa rītā vācu kaŗa tiesa ar pakalpīgiem latviešiem izpildīja nāves sodu - mūsu mīļotam tētiņam. Mēs nu esam vieni - Nav man drauga, nav bērniem tēva, nav mātei dēla.
Cik reizes vēl Kristu krustā sitīs?
Vai dvēseli var nokaut? Meklēju atbildi jautājumam, kas ne uz brīdi nenoklust -
Ja es būtu viena, es aizietu, draugs, Tev līdzi. Mēs abi tad gulētu tagad klusi un auksti zemes klēpī. Bet vai mūsu dvēseles sastaptos? Kas dos atbildi?
Tagad dzīvoju tālāk. Ap mani čalo mūsu bērni. Esmu tiem nepieciešama.
Tava mazā meitiņa Dainiņa šodien agri no rīta pirmo reizi sauca: "Tē-te, tē-te!" Tas sāpīgi iegriezās sirdī. Ilgi nevaldīju par sevi.
21.XI.41.
Aizvakar atnāca kāda māte, kuŗai dēls reizē ar Tevi nošauts. Viņa stāsta, ka dzirdējusi no citiem, ka Tu, mans mīļotais, esot runājis pirms nāves. Tu esot minējis, ka nedrīkstot cilvēkus sodīt bez izmeklēšanas. -
Jaunais upuris, šīs nelaimīgās mātes dēls esot raudājis. tu runāji. Draugs, mani tas atkal tā satrauca, ka ar lielu piepūli strādāju tālāk klasē.
Ak, mīļotais, katru rītu izdomāju atkal un atkal Tavus pēdējos brīžus. Es redzu silu, redzu jūs - brāļus, redzu nāves bālumu sejās, redzu atrauto pieres kaulu - - -  Vai tas bija Tavs?
Tev runājot atskanēja zalve, kas šķīra Tevi no dzīves -
Draugs, visi godīgi cilvēki, visi strādnieki, īsti strādnieki un taisnīgākās dzīves ilgotāji, visi darbinieki, kas ar Tevi kopā strādājuši piemiņā turēs Tevi līdz mūža beigām. Tu labs un svēts tagad ne tikai man -
Šis kauna traips ne mūžam neizdzēšams no slepkavu dvēselēm -
24.XI.41.
Vakar, mirušo piemiņas dienā, biju pirmo reizi aizgājusi uz Tavu kapu Vecsaules silā - Vakar vajadzēja obligatoriski būt pilsētas skolā, kur Medems deva norādījumus skolotājiem, bet es nevarēju... Nevarēju!
Nevarēju aplaudēt tiem, kas Tev atņēma dzīvību. Negribēju redzēt pilnu zāli skolotāju, kas vēl nesen laipni klanījās un spieda roku Tev. Pie goda galda un katedrī es redzēju tikai Tevi .... Es vakar biju pie Tevis, mans vientuļais draugs. Katrs par sevi, Tavi skolotāji, piemin Tevi, bet pūlī aizmirst Tevi -
Gŗūts bija ceļš pie Tevis. Domāju kā Tu brauci šo gabalu - - Bija klāt Gunītis. Tas bija mans mierinātājs un uzraudzītājs. - Tuvojās sils.
Drēbes nesaņēmu toreiz. Apriņķa pr-ks acīs skatīdamies paziņoja, ka jūs esat izsūtīti nezināmā virzienā ar visām mantām. Jelgavā paziņošot par pazudušiem piederīgiem pēc 15.novembra.
Par jums 35 runā apkārt pārāk droši, jūs neesiet vairs starp bīstamajiem, starp dzīvajiem - 
Ak, mans mīļotais draugs, pasaulē līst asinis ikdien - Mirst brāļi! Mirst tie, kas domāja labi, kas domāja jaunu iekārtu, jaunu pasauli veidot - Jūs mocekļi, jūs svētie.
Lasu Jauno Derību. Pārsteidz līdzība ļaudīs ar mūsu laika ļaudīm. Pilāti un Jūdasi un ļaužu asinskārais bars un nežēlīgie kaŗavīri un Kristus. Kristu, jūs, cietie, saltie un "dižciltīgie" sitat krustā ikdien.
Mana dzīve? Darbs skolā - stundu sagatavošana, rūpes par mūsu mazuļiem, viņu audzināšana un vadīšana un priekš manis pašas domas par Tevi, Tavu dvēseli, domas par nemirstību un "es" iznīcību - Tā mana dzīve. Liekas kāpju vientuļa ar krustu uz muguras savā dzīves kalnā - Vientulība ir tik smaga - Tu zini, es baidījos jau sen Tevi zaudēt, es baidījos vientulības - Un nu viņa ir -
Es domāju, domāju, bet nevaru neko izdomāt - Just? Ak, reti, ļoti reti izjūtu mazu cerību uz gaišumu nākotnē un tagadnes jēgā.
Kad apskaidrosies sirds? Dievs, kur Tu esi? Esmu mazs, nomaldījies un pārsteigts bērns. Dievs, gribu just Tavu roku, gribu nojaust Tavu garu -
Kad pienāks tāds brīdis, kad atradīšu Tevi?
Ja Dievs ir, tad mans draugs, Tu dzīvo, Tava dvēsele dzīvo tad, ja Tu biji patiess un gribēji labu.
30.oktobrī.
Vakar lasīju aforismus no Raiņa Kalnā kāpējs. Tur atrodu mierinājumu savai dvēselei. Tur atrodu atbildes saviem jautājumiem. Gan ne visu līdz galam un pilnīgā skaidrībā, bet tā, kā dvēsele nosveŗas kā zieds pret sauli -
Draugs, Tu mīlēji Raiņa izteiktas domas un piekrīti tām - Tu biji pie manis, kad lēni lasīju un veldzējos gara izteiktās patiesībās - Tu dzīvs, Tu nenokaujams -
Es gulēju tā, savās sāpes - Bez spēka dzīvot, bez spēka saprast turpmāko dzīvi - Man blakus vārtījās Tava mazā meitiņa. Aukstām rociņām viņa skāra mani. Man likās tā kā mazs mironiņš - Tava mīļā meitiņa  Rūtiņa sauca pēc manis, bet man negribējās ne dzirdēt, ne atbildēt -
Drausmas, drausmas! Es nejutu sevī mīlestību pret bērniem - Pret katru no viņiem es nejutu mīlestības.
Es upurētu tos, lai tikai Tevi atgūtu. Man kauns savu jūtu, mani dusmas pārņem. Varbūt liktenis atņems man arī tos, ali es justu, ka man vajadzēja arī tos mīlēt.
Esmu nelaimīga - Sirds asiņo -
Draugs, stāvi man klāt! Dod man spēku Tevi turēt un turēt mīļi savā sirdī un palīdz man uzpūst mīlestības uguni pret bērniem -
Tikai mīlā var dzīvot. Bez mīlas nāve.
9.oktobris.
Ar dēlu ejam šodien Tavām mantām pakaļ. Mīļotais draugs, nu beidzot redzēšu īstenību - Īstenība! Es nemāku dzīvot īstenībā.
Kur esi Tu? Kur esi Tu mans stiprums, mans atbalsts?
Redzu Tevi vienmēr sapņos. Bet tad ataust diena un es smeldzošās sāpēs pamostos - Nav tad spēka sākt dzīvi atkal jaunai dienai. -
Gribas mirt ar bērniņiem. Gribas, lai mūs aprok rindiņā tai silā, kur guli Tu.
Kā nomest dzīvi? Vai drīkst?
Un mūsu trīs bērniņi? Vai drīkstu lemt par viņu dzīvībām. Viņiem var būt vēl priekšā
18.martā, 1942.g.
Šodien mūsu dēlam 8.dzimšanas diena. Visu cauru dienu nesu sevi vēlēšanos izteikt apņemšanos, gandrīz zvērastu, no šīs dienas nekad vairs ar savu nesavaldību nedarīt pāri mūsu puisēnam fiziski. - Daudz negatīva parādās Gunīša raksturā. Mans uzdevums novirzīt visu labā gultnē, stingri turēt grožus, kamēr nostiprināsies viņa dzīves stils. Tikai tagad es ar šausmām vēroju, cik šis uzdevums man būs gŗūts. Draugs, mīļotājs, palīdzi man! Kaut Tavs labai un mīlošais gars mūs vienmēr sildītu! Kaut mēs būtu spējīgi visu labu, kas nāk no Tevis, uztvert. Man jābūt gaišai sevī, lai varētu uzsūkt labo.
18.aprīlī, 1942.g.
Un tomēr nevarēju sevi savaldīt. Kādas dienas atpakaļ kļuvu tik nikna. Situ Gunīti. Un cik ļoti kaunējos pēc nesavaldības acumirkļa. Tā gandrīz likās, ka zēns par to man būs jāzaudē. Riebumu pret sevi jutu visas šīs dienas. Pēc šīm gŗūtām dienām atkal dzimst apņēmības doma. Varbūt tomēr šī bija un būs pēdējā nesavaldība pret zēnu. Mīļotais dēls, kaut Tu zinātu cik liels sašutums man rodas par Tavām dumjām rupjībām, par Taviem vaibstiem, kad Tu esi īgns, par Tavu toni, kad skan viņā nepacietība. Ak, cik ļoti es gribētu Tevi redzēt gaišu, un gudru, un mīļu. Redzēt Tevi kā vērtīgu topošu cilvēku līdzās skaistajam tēva tēlam ir manas sirds ilgas. un dažreiz zūd pacietība - --
Šodien tik silta pavasaŗa diena! Ūdens plūst strauji un plaši Mūsā un Mēmelē. Gaiss pilns pavasaŗa prieka. Jaunatne kā spārnos -
Es eju pa sausām, saulainām ielām, bet pati neizjūtu ne mazāko prieku. Prieks ir zudis līdz ar Tevi. Es eju un domāju, kas gan mani tagad varētu iepriecināt - Es neko neatrodu visā plašā pasaulē, kas varētu atraisīt manī prieku. 
- Kādreiz es tik ļoti vēlējos būt daiļai, es nesu sevī tādas vēlēšanas, kā skaistas drānas, skaista apkārtne, es būtu neizsakami laimīga, ja mana seja kļūtu drusku daiļāka nekā tā ir, es vēlējos būt lokana, vingra un izveicīga - Un ja es kaut cik varēju tam tuvoties, es biju līksma -
12.XI.41.
Mans draugs, mans draugs, nevaru vēl arvien aptvert, ka Tevis nav starp dzīvajiem. Nevaru aptvert šo netaisno slepkavošanu. Nevaru aptvert, kas tas notikums ir kristietības un cilvēcības ideju agonija zemes virsū.
- Mana dzīves garša ir zudusi. Es tikai dzīvoju, lai uzturētu savus - mūsu bērnus. Ja Tu mani aicinātu pie sevis, es ietu cauri nāves drausmam pie Tevis.
- Stāsta, ka cietumā atrasta kāda Tevis rakstīta zīmīte. Tai rakstīts bija par drausmu pilno nakti. Visdrausmīgākus brīžus bija jāpārdzīvo Tavai skaidrai dvēselei. - Rītā iešu pēc Tavām drēbēm. Tās nu ir kļuvušas svētas.
Bet vai jums, spiedējiem, vai jums parakstītājiem. Jūsu sirdsapziņa jau mirusi. Jūs, dzīvie miroņi. staigājiet vēl, bet tomēr esiet nožēlojami - Es jūs nicinu, nicinu un nožēloju jūsu zudušās dvēseles. - Visur, kur eju Tava atmiņa cilvēkos dzīva un ceļa. Tava dvēsele mirdzēs draugs!
17.novembrī.
Mīļotais! Šonakt atkal Tevi redzēju un jutu sapnī.
Mans mūža draugs! Tagad, kad esi izgājis nāves drausmām cauri, Tava dvēsele ir šķīstījusies caur sāpēm un jaunām atziņām. Tagad Tu esi mans svētais, kuŗa priekšā vienmēr pazemīgi liecos un lūdzu tevi manu dvēseli neatstāt -
Es bieži tveŗu aizgājušos brīžus un tagad redzu, ka Tu tik daudz skaistuma un pilnības esi ienesis manā dzīvē. Caur Tevi esmu attīstījusies un nostiprinājusies. Caur Tevi manī auga mīlestība uz taisnību, caur Tevi manī riebums pret liekulību - Tu man esi dāvājis skaistākos dzīves brīžus. Mūsu bērni ir viens no mūsu piepildījumiem. Tagad varu kaut cik dzīvot, jo mūsu bērni ir pie manis . Mīļotais, skauju Tevi garā; pieglaužos Tev klāt un stiprinos.
Lija Brīdaka
Tā cilvēks sāk savu dzīvi.
Es redzēju gleznu - tajā nebija brīnumi divi -
Mazs cilvēkbērns skrēja ar slēpēm - to gaidīja apvārsnis balts,
Aiz viņa palika sliedes sniegā -
sniegā, kas tīrs un balts,
Un pāri debesu kupols bez plaisām,
zils kā visdzidrākā stikla kalts,
Un zem gleznas parakstīts bija -
"Tā cilvēks sāk savu dzīvi".
Tā cilvēks sāk savu dzīvi, mūžīgo alku vadīts:
Kas būs aiz tā kalna? Kas aiz meža līkuma būs?
Un viņam zeme zem kupenām sēklas glabā,
sēklas, kas ziedi un augļi kļūs,
Un zeme zem ledus arī visdziļākos atvarus glabā
- viņam, kurš vēl nezin, cik negaidot ledus lūst,-
Tā cilvēks sāk savu dzīvi - un debesu zilums sauc,
un arī tur viņš dzīs sliedes, gadsimta trauksmes vadīts.
Vēl klajums ir tukšs, bet drīzi ļaudis nāks pretī caur dzīvi, -
Kaut neprastu viņš tiem jautāt: "Kurš te ir vieglākais ceļš?"
Viņš dzīvē daudz runās, un lai vārdi ir zobens, ja vajag,
tikai nekad lai nav tādi, kas slepeni dzeļ.
Un kad viņš gribēs ar kādu palikt kopā uz mūžu -
lai iet ar tiem, kuri ne vien nojauc, bet arī ceļ.
Klajums ir balts. Un svarīgi ļoti,
kā cilvēks sāk savu dzīvi.
Гордость не как чванство, а как соединение смелости, честности, прямоты и внутреннего достоинства,- что вытекает из сознательной самооценки по внутренним качествам
19.jūlijā, 1942.
Esmu jau pieradusi pie kopmītnes. Esmu pat ieslēgusies zināmā skolotāju grupā. Dzīve rit tīri mechaniski uz priekšu. Ir brīži, ka varu justies uz īsu mirkli kā jauna skolas meitene -
Tikai ar mīļiem un tuviem cilvēkiem es nelabprāt satiekos. Piemēram ar skolotāju Irmu Kalmani. Viņa jau no jaunības laikiem bija man tuva un mīļa -  Bet tagad izvairos viņas. Ar viņu man vajadzētu būt atklātai līdz pēdējam un tas man par gŗūtu - Ar Edīti Beikmani tomēr jūtos labi, it kā mātes apsardzībā. Viņa tik ļoti dzīvot spējīga pēc visām smagām dienām, ko pavadīja cietumā, pēc savām bezgalīgām sāpēm par savu kādreiz tik ļoti mīļoto cilvēku. Viņai ir atklāts un kritisks skats uz dzīvi un viņa ir droša - Vai mana Irma būtu tāda kā Edīte tagad? Pārņem šaubas. Es netuvojos viņai. Mīļš, labs cilvēks ir viņa, tikai dzīves ceļš viņai gājis caur citu mežu -
Šodien biju pie bērniem Brīvzemniekos. Man ir jāpievērš visu sirdi un prātu viņiem. līdz šim es vienmēr kavējos pie sava drauga -
Man gribētos tagad iegūt dēla sirdi - vēl gan tikai sirsniņa tam ir, bet es jūtu, ka arī tā no manis var aizslīdēt prom.
Tu, mīļotais dēliņ, jau tagad gribi būt vīrišķīgs. Tas par smagu Taviem pleciem. Ja tētiņš pie tevis būtu, Tu būtu vēl tikai puisītis, bet tagad, kaut neredzami citiem, uz Taviem maziem pleciem guļ bārenīša krusts. - Tu negribi būt mīksts, un tomēr cik ļoti Tev vajag manis. Citādi izaugsi raupjš - Zinu, dēls, ka līdz šim esmu staigājusi Tavā tuvumā tikai atmiņas par Tavu tēvu, nesu šo lielo sāpi dienu no dienas, stundu no stundas - Nem to pārāk jūtami Tev - Biju pret Tevi netaisna, ka nemācēju un nevarēju jau gandrīz gadu dot Tev savā tuvumā jautrību, prieku, draudzību - Tu visu šo laiku augi kā bez saulītes. Dēliņ, piedodi man -
Rūtiņa mīļāka pret mani nekā dēls. Viņa vispār pieglaudīgāka un tas atvieglos viņai sadzīvi. Gunītim būs sadursmes sabiedrībā un tāpēc man vēl laikus jādara, ko spēju, lai zēns galīgi nenovirzītos neveļamā nostājā.
Mans mīļotais draugs! Vai ļaudis gan grib apklusināt savu sirdsapziņas balsi ar to, ka izplāta tenkas par mani. Cik nožēlojami cilvēki! Par mani interesējoties arī politiskā pārvalde: Vai par maz apcietināto, par kuŗiem jāved izmeklēšana?
vai mēs bijām kādi noziedznieki, slepkavas, zagļi, ka Tevi mans draugs sodīja ar augstāko sodu, bet mani padara par uzraugamu. Un atkal jautājumu paceļ Kristus balss.
Vai viņš nebija Dievišķā gara iemiesojums?
Vai viņam nesekoja Jūdasi un nodevēji?
Vai viņu nenoslepkavoja?
Šie nosodami darbi ir apliecība par kultūras, humanitates trūkumu.
Mīļotais, ar to, ka Tev atņema dzīvību, man atņēma nāves bailes. Arī es varu iziet pēdējām mokām cauri.
Tikai mani un Tavi bērni - mūsu bērni, tie saista pie zemes ar to, ka esmu viņiem vajadzīga. mana mīlestība un siltums vajadzīgs augšanai.
Mans dzīves saturs ir mūsu bērni.
1.maijā.
Darba svētki! Visu strādnieku darba svētki! Draugs, pie Tavas ģimetnes vizbulīši.
Šodien negribu uz ielas iziet, jo visur plandas karogi - bet strādniekus neredz gājienos. Viss kluss. Arī pie Tevis klusi, tur silā - Draugs, vai būs tāds maijs kad šo svētu vietu būs atļauts greznot ar ziediem?
22.VIII.41
Piektdien, 22.augustā.
Vakar, manu mīļo Luizīt, es gan ļoti maz no Tevis dabūju zināt. Ja veļ nebūtu informācijas un sazināšanās iespēju, es būtu palicis it kā visam iepakaļ. Mūsu satikšanās bija saraustīta un nervoza, un, šķiet, citāda tā arī nebūs, pirms nebūsim pilnīgā skaidrībā par mani. No mūsu tikšanās man visvairāk atmiņā palika manas "lielās" meitas plosīšanās un rāpošana man pa ceļiem! Bet arī tas ir daudz, - tas ir tāds pārdzīvojums, ko nevar dot nekas cits - neatvietojams. Man ir ļoti žēl, ka maniem bērniem maz iespējams dabūt katram 20 minūtes ilgu sarunu ar mani, tad es ar viņiem varētu tuvāk iepazīties, viņi varētu man pilnīgāku "atskaiti" dot par savu "darbu". Nu Gunārs mans vecākais dēls, liekas šai ziņā arvien vairāk paliek novārtā, jo pēdējās reizēs viņa pienākumos arvien ietilpis man kaut ko atnest pa sarunas laiku, bet sarunāties ar viņu, redzēt vairāk viņa garīgo pasaulīti maz izdevies. Ja citādi nevarēsim, man būs jālūdz no Tevis, draugs, lai Tu sīkāk mani šādā vai tādā veidā informētu par mana dēla dzīvi un attīstību. Šis jautājums par sevišķi svarīgu kļūs tad, kad noskaidrosies mans izolācijas veids un ilgums.
Nu jūs visi trīs, mani mīļie, domājāt, ka esmu sācis smēķēt?! Vai tiešām jūs, mani mīļie neprātīši, turējāt mani par tik vāju, ka jau pēc 5 izolācijā pavadītām nedēļām pārkāpšu savus principus? Vai tu, draugs, neatceries vairs, ka kādreiz zobojos par kādu Brici un Frici, kas no uztraukuma zaudēja savu parasto līdzsvaru un sāka kūpināt dūmus pa muti? Un lai nu es darītu to pašu, kā tie, par kuriem zobojos, ko zemu novērtēju. Nē, draugs, man ir ne tikai riebums pret samaitātu gaisu, nepatika pret nikotīnu piesātinātu cilvēka dvašu (man gribētos tomēr, lai arī Tev būtu nepatika pret to, kaut arī apgalvoji, ka Tev tādas neesot), bet galvenais - man ir vēl savs lepnums! Tas izpaužas arī savu par pareiziem atzīto principu uzturēšanā un neatdošanā. Tā, mani mīļie draugi, jūsu draugs un tēvs nav vis sācis smēķēt, bet tai laikā, kad mums bija kopēja "zakurka" (tas ir atpūtas brīdis pēc nostrādātās darba stundas), gluži vienkārši - koda savus zobus nevis papirosā, bet jūsu pašu atnestā sulīgā gurķī! Tā arī radās mana smēķētāja poza.
Tu gan teicies saprotam manus akmeņu metienus uz tilta pusi, tomēr arī tos Tu esi pārpratusi. Es nepavisam negribēju Tavu laiku kavēt tai dienā, kad tīri labi sapratu, ka Tev kādi pienākumi uzdoti veikt. To ceļu Tu gluži mierīgi varētu staigāt arī kādu citu reizi, sevišķi, ja to prasītu nopietna vai steidzama vajadzība. Tikai nekad nedari tā, kā Tev vakar teicu: ko nozīmētu apmeklēt pag. valdi, ja tur nebūtu neviena darbinieka, kam Tu savu lūgumu vai padarītā darba rezultātus varētu nodot?
Mūsu vakardienas svētku noskaņu mazināja samērā nenozīmīgs gadījums. Mūsu aresta mājā bijuši ievietoti arī 4 lietuvieši (divi vīrieši un divas sievietes). Tiem vakar vakarā atbrauca pakaļ leišu palīgdienesta locekļi. Galvā tiem bija ne tikai spožas formas cepures, bet arī prāvis kvantums alkohola tvaiku, tāpēc uzturēšanās tūliņ pierādīja, ka te nav darīšana ar kultūras cilvēkiem, nav darīšana ar latviešiem. Kliegšana, aizvedamo pļaukāšana un lamāšana, aizliegums pat maizi līdzi ņemt, bramanīgs piedraudējums. Lietuvā jūs citādi baros kā Latvijā, - tas tamlīdzīgi leišu īpatnības pierādījumi aizņēma kādu stundu mūsu laika. Netikām lāga redzējuši, ne aizvedamos, ne aizvedējus, bet pēdējo skaļās izturēšanās dēļ bija dzirdams katrs vārds, ko daži mūsu kamerā saprata pilnīgi. - Citādi vakars, - kā jau svētku dienai. Dzīres. Katrā istabas kaktā pa 2-3 kurvīši, ap tiem locījās tik pat daudz ēdāju. Ka nevarēja noēst vieni paši (no lietām, kas negaida ilgi), tās deva arī citiem. Pankūkas, skābi gurķi, pakstīs vārīti zirņi, āboli, ogas vieni pēc otriem raibā rindā gāja vairākas reizes apkārt pa kameru. Daži tikai žēlojās, ka trūkst alus vai šņabja, - tad svinības būtu pilnīgas. Ja arī mums to nebija, tas, kas deva galvai dumjību, bija citiem, kas atradās ārpus mums. - Sakarā ar to viens zobgalis šorīt iejautājās, kur tas iespējams, ka visi tik žirgti. Pēc svētkiem vajadzējis nākt paģirām.
Šorīt vēl darbā negāju. Vēders veļ nav gluži vesels, bez tam tam arī augonis labajā rokā traucē. Roku šorīt mūsu dežurants pārsēja. Ir padrūma diena šodien. Gara stāvoklis mūsu kameras 4 mājās palicējiem tāpēc arī tāds pelēks, - līdzīgs rudens debesīm, kas pa logu redzama. Uz pusdienlaiku kļūst gaišāks, kad arī radās patika rakstīt. Drīz nāks majā strādnieki, mūsu kameras biedri, no "šaditām" alus brūža). - Ko jūs varētu patlaban darīt? Tu, māte, Ruta, Daina un Gunārs?
Pirmdien, 25.augustā. Šīs pagājušās dienas atkal noslinkoju, Tev nekā nerakstīju. Iemesla nekāda sevišķa nebija, jo vai tad īstam slinkumam
Meklēšot seržantu rokā, kas par Tevi labi atsaucies -
Ērika šodien aizgāja pie B., lai aprunātos par darba izredzēm. B. nebūtu tam pretī, bet no citiem būšot pretspiediens. Pirmā rāvienā arī Ērika nebija tālu no apcietināšanas. izredzes strādāt Bauskā Ērikai gandrīz nav. Uz laukiem gan. Bet viņa uz laukiem negribot strādāt. Vientuļi būšot. Es saprotu. Frici Codes skolās vairs nepieņem. Viņš bij iesniedzis lūgumu uz vakan. vietām, bet pagasta ļaudis uzrakstījuši, ka nav pieņemams.
Tagad Fr. kandidēs uz kādām Tauru skolām - Šodien pie manis pēcpusdienā atnāca Ērika ar skolotāju no Mūru sk. Ozoliņu. Sākumā nemaz nepazinu, kas viņš ir tāds. Viņš gribot par Tevi galvot. Uzprasīja vai tiešām Tu neesot sastāvējis partijā. Apgalvoju ka nē. Pēc Tavas apcietināšanas viņš jau esot bijis droš. pārvaldē, bet tad viņam teikuši, ka jānoskaidro par piederību partijai -. Tagad viņi atkal iešot pie vanaga. Viņš labi atceroties Jūsu pēdējo sarunu un jūtot kā pienākumu Tev, ja vien iespējams, palīdzēt. Viņš pazīstot vienu otru virsnieku (gan vairāk no kājnieku pulka) - (slikti kā es nevienu nevarēju minēt pie kuŗiem viņš varētu griezties). Viņš braukšot uz Rīgu un mēģinās visu darīt. Jūtos laimīga, ka Tavi skolotāji Tevi neaizmirst - Pēc pāris stundām mēs ar Ēr. satikām viņu braucot uz Rundali. Paņēma mūs savā vāģī un nu runājām kādu laiku. Esot bijis pie k. V. Tas visu atzīmējis un rīt viņš par Tevi uzrakstīs. Kaut ko un ar savu un sievas parakstu nodošot atkal V. 12 no apc. tiesāšot. k. tiesa. Brauks uz Rīgu. Tu neesot starp tiem. Par Tevi esot labas atsauksmes. Arī laikam no armijas (labi neizpratu!) Viņš runāšot arī ar miertiesn. Ozoliņu. ( O. gan ir korp. bijis un vēl māc. dēls). Drusku viņš kaut ko varot darīt. Ne daudz. Mēģināšot. -
Kad Medems bijis Bauskā viņš esot Ozoliņam jautājis, kas darīts ar apciet. O. teicis, ka vēl nav nekas, nav tiesāts. Tad M. esot teicis, ka tos, kam neesot asins pielipušas pie rokām, lai drīz atlaižot. Jauniešus, lai neaizturot. Tos varot pāraudzināt. Vai nu tā bijis vai nē? -
Mēs ar Ē. arvien vairāk iedraudzējamies. Tu draudzība atkausē. Viņa liek Tevi sveicināt. Rīt pēc ciemošanas pie Tevis došos uz Bumbieriem lasīt ogas ievārījumam. Rīt gan neiešu pie Mežus lūgties ilgāku sarunu. Negribas uzbāzties. Netīk saņemt noraidījumu - Manu mīļo, mīļo zēn, nedomā tamdēļ, ka nemīlu pietiekoši Tevi - Es izvairos tikai no pazemojumiem - Domāju arvien par Tevi
Чем больше человек может проявить свое я в самоцветных блестках одаренности, тем боьше счастья получает он от жизни, а может быть, и дает другим.
Tagad varot mierīgi gulēt, bez bailēm, ka kāds naktī neaizved. Cik vien varēja būt kodīga tik bija pret pagājušo. Debatēs ielaisties par bijušo Latviju un latviešu tautu un likteni negribēja. Vajagot katrā lieta iedziļināties un tad runāt. Tukša pļāpāšana esot neciešama viņai. - Kad salīdzinu Ērikas māti ar A., tad atrodu, ka Ērikas māte ir interesantāka un jaukāka savā garā nekā Andersone. - A. prieks ir neveikls un smags un otram nepatīkams (viņa paldies Dievam neesot cietusi, visi radi dzīvi veseli). Man viņas sabiedrība nepatīk. Ar Ēriku citādi - viņa māk smīdināt un smieties. Viņa nav sastingusi - nav stīva. - Kad pārnācu ar bērniem mājās likamies tūliņ gulēt. Rūtiņa vienmēr ceļā uz mājām piemin Tevi. Tagad ir gŗūtāk kājiņām, nav kas panes gabaliņu...
- Vakar biju aizgājusi uz pag. valdi, lai noskaidrotu dažus jautājumus sakarā ar reģistrāciju. Tad nu biju arī pie Tevis. Aina šoreiz bija vēl drūmāka. Nebija saules. Ūdens tumšs. Mūri un krasts tumšs. Es sapratu gan Tavas zīmes, bet kautrējos tik atklātā vietā iet Tev tuvāk. Sargiem tas būtu nepatīkami (pretī taču apr. valde) Un man būtu nepatīkami un pazemojoši, ja mani dzītu projam. Es neesmu Zete, kas liek sevi pa trīs reiz dzīt projām -
- Pēcpusdienu pavadīju Bumbieros. Viņa bija tikusies lauku mājās ar māsas vīru. Tas šo to kuriozu stāstīja. Jā, runājām par daudz ko. Kad latvieši saliedēsies par vienu tautu? Kad latvietis pret latvieti nebūs atriebīgs?
Kapt. V. izteicies, viņš visus jūs palaistu mājās, bet atbrīvotus pagasta cilvēki negribot pieņemt un sūdzoties, ka ar tādiem bandītiem nedroši dzīvot. Tā tad kaimiņu ļaudis ir, kas spiež, lai tik kreisājie dabūtu pamatīgu sodu.
Vakar ž. skolā bija ūtrupe. Pa Vienības ielu un Plūdoņa ielu plūda ļaužu straume. Pie skolas vesels tirgus. Riebīgi, riebīgi - Asinīm aptraipītās mantas latvietis nekaunās nest mājās. Kā mušas pie netīrumiem, tā ļaudis pie grabažām. Un iekrita daudzi ar augstu izsolīšanu. Labākās mantas aizgāja laikam īsāko ceļu. Pēc nopelniem.
Šodien nekur no mājas neizgāju. Māte toties divas reizes. Vienu reizi uz dārziņu pie apr. valdes pēc sīpoliem un gurķiem, otro reizi uz lielo dārzu pēc pupiņām un sīpoliem. Pupiņas pākstīs iesālam ziemai. Drusku arī kāpostu ieskābēsim. Tomāti vienā kurvī jau gatavojas.
Kad māte gāja uz pirmo dārziņu, pieteicu, lai saskata Tevi. Viņa stāvēja un skatījās, bet Tevi nevarējusi saskatīt. Kad to dzirdēju, biju tīri uztraukusies, jo kur gan Tu varēji palikt? Vai atkal pratināšana? Vai esi aizsūtīts citur? Tādā nesaprašanā nodzīvoju līdz tam laikam, kāmēr ienāca Rūša kdze. Tas bija pārsteigums. Daudz neko nerunājām. Nebiju vēl Tavu vēstuli izlasījusi. Aiziešu pie viņas citu reiz. Ko gan varētu Tavā labā darīt? Nevaru izdomāt. Vienmēr savā prātā atduros kā pret mūri.
Atnāca Mārtiņš. Rīt pārbaudījumi skolās. Noturēšu pēdējo stundu. Pārtraucu.
20.VIII.41.Vakar pēc Mārtiņa dresēšanas noliku gulēt mazos, bet pati pārlasīju jaunāko laikrakstu. Ātri uznāk miegs vakaros, jo naktīs pēdējo nedēļu atkal labi neguļu. Sakarā ar mazo Dainiņu. Atkal meitiņai slikts vēderiņš. Taisni naktīs sāk urkšķēt vēderiņš un mazā ir nemierīga. Mūsu mazā meitiņa drīz sēdēs pati. Bubina jau dažādi. Grib, lai es ar viņu runāju un pie viņas vien esmu. Uzskatu viņu par "Tavu meitiņu" un starp mīlinamiem vārdiem ir arī "Pēterītis". Vismaz man ir kam teikt skaļi "manu mīļo, mazo Pēterīti" Priecājos, ka daži saka, ka mazā Dainiņa ir uz mata Tava meita.
- šorīt jau pēc septiņiem devos ar riteni uz "Latiem", kuŗā dzīvo saimnieks vārdā Jāzeps. Kā pēdējo reģistrēju, jo viņš bija izbraucis dēlu Rīgā meklēt, kuŗu apcietināja 4.maija. (dēls bija mežniecībā darbvedis - Sokolovskis, esot apvainots par prokolmaciju drukāšanu) Vecāki pārveda tikai čemodanu ar drēbēm ķemmīti un brillēm. Noteikti par nāvi nezin. - Bumbieros piebraucu, jo ieraudzīju Frici filozofejam ar Ērikas tēvu. Esot saticis Nulīti. Tas esot pērkoņkrustietis. Tas esot arī sašutis par manu atlaišanu. Tā esot zemsavieša A. iedoma. Fricis nu pļāpā, ka mani labi ieraugot visi pērkoņkrustieši. arī Nulītis runāja par to, ka šī organiz. grib saistīt ap sevi daudz cilvēku. Jā, un N. teicis, ka es esot nacion. noskaņota. Kamdēļ viņš tā domā? Vai tamdēļ, ka mājās esot no augstā viesa sagaidīšanas gadījās satikt N. un izteikt izbrīni un vilšanos, ka nav dziedāta mūsu valsts himna. N. uzaicināja toreiz apskatīt savas gleznas. Iegāju. Viņš dzīvo iepretī pag. skolai. Runājām par gleznām.
Arī Banga vēl arvien nevar samierināties ar Tavu gūstniecību. Kas attiecoties uz pēdējo pusgadu skolas darbā viņš ir visu darījis, kas Tevi attaisno pilnīgi - nāk Tev par labu. - Fricis palienēja no manis riteni un šodien aizbrauca uz Jelgavu.
29.VI.42.
Sveicu Tevi jau no agra rīta. Šodien Pēterdiena. Draudziņ, ja vispār mūsu "es" ir kāda nozīme, jēga un vairāk nekā mēs še virs zemes esam, tad arī nāve vēl nav viss, tad nāve ir tikai pāreja (tāpat kā dzimšana). Tad es būšu stipra arī šķirta tagad no Tevis. Tad spēšu noiet paceltu galvu vēl atlikušo daļu no šīs dzīves.
Un ja nav nekas! Tad mēs esam izsmieklis zemes virsū. Tad mūsu "es" būtu izjokots ļauni ar visām ilgām, jausmām, cerībām - Tad arī vienalga vai šodien vēl es dzīvoju vai ne'. Vai stundu atrāk, vai vēlāk -
Bet sašutumā saslējas dvēsele. Tas nevar būt kā mēs esam tikai lelles (mechanismi), ar kuŗām var apspēlēties un tad iznīcināt -
Draugs, stiprini mani. Dodi dzīves spēku. No Tevis lūdzos, kas nu augstāks par mani, kas redz vairāk un saprot vairāk.
30.VI.42.
Esmu Jelgavas kurmēmo skolas internātā.
Rīt būšot gājiens uz brāļu kapiem. Tos daudzie saprot tikai politiski, ne cilvēciski -
Rīt ejot godināt kritušos un mocekļus es domāšu par visiem - par tiem pie kuŗiem iešu un par tiem, kas guļ zem neapkoptām kapu kopām. Par Tevi es domāšu, draugs. es saku "domāšu", bet vai tad kādreiz nedomāju. Es domāju ik stundu, ik brīdi. Ir pat mirkļi, kad es gribētu atvilkt elpu un - -  nedomāt -
Šodien kāda kolēģe ieraugot Gunīti, teica, ka viņš stipri atgādinot Tevi. Cik tas bija jauki manai sirdij, cik es biju lepna. - Dēliņ, kaut Tu arvien vairāk līdzinātos savam tēvam gan izskatā, gan raksturā. Sevišķi raksturā, sevišķi ilgās pēc taisnības!
2.septembrī.
Mīļā Ērika!
Man ir pienākušas ļoti smagas dienas. Braucu uz Jelgavu, lai kaut ko tuvāk dabūtu zināt par Pēteri. Viņš esot uz turieni aizvests ar visām mantām. Vācieši aizveda. Polit. droš. cilvēku ziņojums bija tik nenoteikts, ka es pat nezinu vai viņš ir vairs starp dzīvajiem.
Tiesāšot kaŗa tiesa. - Rūtiņa guļ slimnīcā. Sestdienā lauza kājiņu. Mans lūgums - atved viņu ceturtdienā mājās no slimnīcas. pienāc pie mums, paņem Dainiņas ratiņus un ar tiem pārved. Nest būs pasmagi. Vecmāmiņa iedos naudu. Nokārto maksājumu slimnīcā.
Varbūt būšu ceturtdienā atpakaļ. Droši nezinu.
Luīze.
19.VIII.41.
Biju nodomājusi rakstīt katru dienu pa druskai. Tomēr neizdodas nodomātais.
Ceturtdienā pēc viesošanās pie Tevis atkal kādu stundiņu biju ar bērniem dārzā. Tad atnāca Rūda sieva ar saviem bērniem. Runājām šo un to. Viņai bija jānodod radio. Stāstīja arī, ka žīdu mantai naktī rodas kājas, lai gan to cītīgi apsargā. Tad atnāca savu sirdi atvieglināt Buchbindera vecmāmiņa (Erceni) ar savu meitu. B. ir nosūtīts uz kūdras purvu. Viņa māte ir darba nespējīga, slimīga sieviete, kuŗai tagad nekas no dzīves nav palicis pāri, ka sava vīra un dēla likteņa apraudāšana. Vakars pienāca ātri. - Piektdienā priekšpusdienā, kad māja bija apkopta un bērni pabaŗoti gājām uz tirgu un arī pie Tevis. Upes platums mūs šķīra un tomēr labprāt ilgi, ilgi tur sēdētu un skatītos, ka Tu strādā. Man bija nepatīkami apzināties, ka manis dēļ Tu varētu no sarga dabūt aizrādījumu un arī savā barā Tu vairs neesi nekāds līdzstrādnieks. Tu skatījies vairāk uz mums nekā strādāji. Drūma vieta jums ir izraudzīta darba,. Tumša nemīlīga alus darītava, stavais noraktais krasts un akmens siena atstāj smagu iespaidu. Un jūs kā atgriezti no zaļās vasaras...
Vēroju Tevi. Ļoti gaŗš izskaties. un ko nozīmē Tava pīpētāja poza? Rūtiņa sauca: "Nepīpē, tētiņ, vecs paliksi!" Gunītis uztveŗ to ar izbrīnu un tomēr patiku. Vai vieglāk nerviem, kad smēķē? Vai ēstgriba mazinājas? Vai biedriem līdzi spēlē?
Man tas gan gluži vienalga. Smēķēšana man nav pretīga. Dzeršana gan. Tai pašā dienā saņēmu sējumu un lopu reģ. lapu un aizbraucu uzsākt darbu savā rajonā. Man ir 21 māja. Pirmā māja Bumbieri. Pārējās gar ceļa malu līdz pag. robežu beigām. Sestdienā sākot no 9 rīta līdz 8 vakarā braucu pa mājām. Katrā māja iznāk diezgan ilgi uzkavēties. No pūrvietām jāpārrēķina ha. Saimnieki min platumus apmēram. Jāsaskaņo ar uzdoto aŗamzemes lielumu (pagasts uzdeva par katru māju). Kādās trijās mājās saimnieki aizbēguši līdz "sarkanajiem"- sievieši neko lāga nezin par laukiem.
Svētdienā turpināju reģistrēšanu (atlika 5 mājas). Bērnus aizvedu pie Bumbieriem. Atstāju Ērikas uzraudzībā, bet pati ar viņas riteni braucu tālāk. Līdz plst. 2 to veicu. Līdz vakaram pavadījām laiku Bumbieros. Mēs beidzot ar Ēriku sadzērām Tu brālību. Pievakarē pie Ē. atnāca pirmo reiz (jaunā laikā) Andersone. Viņa ir ļoti priecīga tagad. Un esot reiz brīvdienas sajūtamas.
Visas kļūdas viņa raksturā ir arī manas kļūdas un nesavaldība. Man sāp, kad iedomājos cik daudz viņam pārestības bija jāsaņem no manis, lai gan mīlu viņu tik ļoti un gribu iegūt sev viņa mazo sirsniņu.
Dēliņ, es centīšos būt Tev labāka māte nekā biju. Mana mazā, vientuļā dvēselīte, būšu ar Tevi vairāk nekā līdz šim. Arī jūs, mazās meitenītes es nesīšu vairāk savā sirdī. Ļausim aprimt sāpēm - Vai to spēšu? Un atkal vēršos pie Tevis, mans mīļais, labais draugs, palīdzi man, jo Tu milēji mūs. Tu biji uz mani dažreiz lepns, tagad man jāattaisno sevi, kaut bezgala grūti brīžiem staigāt še bez Tevis -
1.septembrī, 1942.g.
Vakar ar S. kundzi bijām silā. Sēdējām kādu laiku pretī kapiem. Saule, balti-dzeltenās smiltis, zilās debesis un šalcošie bērziņi. Klusums un neziņa. Vai esiet še mūsu mīļie, mūsu brāļi? Atstājām pie kapa ziedus. Es baltos flokšus un rozītes, S. kundze sava vīra iemīļotas dzeltenās rudens puķes, no viņu mājām. Sēdējām ar savām klusām, baisām un tomēr jautājošām domām. Te abām likās nākotnē redzam daudz, daudz ļaužu piepildām šo kluso laukumu silā. Jau tagad šī vieta atgādina Brāļu kapus Rīgā. Būs reiz šie arī brāļu kapi atzīti citiem.
Jau tumsa, kad atgriezamies pilsētā. Bet naktī es nevarēju gulēt. Atkal bija jāizstaigā vienai ceļš uz silu no gala, no Tavas cietuma kameras. Lēca saulīte, sirds sāpēs sarāvās. taisni gadu atpakaļ, saulītei lēcot apstājās pukstēt Tava sirds - Šodien staigāju pa pilsētas nežēlīgiem akmeniem kā salauzta.
Šodien pa gabalu redzēju cilvēku, kuŗš skaisti apģērbies un sasmaržojies, slepj savu nabaga dvēseli, kuŗa ir aptraipīta labu cilvēku asinīm. Nožēlojamais. manī cīnās divas dvēseles domājot par Tavām un Tavu brāļu slepkavām un nodevējiem - Viena prasa atriebības prieku, otra skumst par viņu tumšām, grēcīgām dvēselēm -
Ar sāpēm gaidīju šīs rudens dienas. tagad tās jau aizved mani otrā gaitā no Tevis. Man priekšā darbs, darbs un darbs jaunos apstākļos. Man jābūt stiprai, man jāatrod un jāpatur mūžības stars savā sirdī.
7.VIII.40.
Mīļais draugs!
Lai Tev būtu iespējams vēl pēc manas (īsās!) apciemošanas vienu brīdi pie manis pakavēties - rakstu šīs rindiņas.
Šodiena ir svētdiena priekš mums, sevišķi priekš manis. Jau uz rīta pusi nenāca miegs. Jādomā par apciemojumu. Šaubas par to, vai Tevi vēl redzēšu, padara manu prieku šaudīgu un bailīgu. Vispār pēdējā laikā guļu ļoti trauksmīgi - Naktis man nav atpūtais, bet nervu dancināšanai - Liekas dzirdu visu, kas notiek pilsētiņā - Norūc auto, noskan balsis, noklaudz soļi - Sevišķi kādas naktis atpakaļ - Tā cilvēka mazā sirds neizprot pasauli, netic vairs labam un cilvēcīgam. Vispāri ticība cilvēcībai ir dragāta - Un vientuļa jūtos bez Tevis! Dažbrīd tik ļoti - Ir brīži kad jūtos galīgi salauzta kā garīgi, tā fiziski. Tikai redzot bērnus, dzirdot tos un iedomājoties par viņu nākotni, atkal izslienos taisni piespiežu sevi dzīvot un par daudzām lietām nedomāt. Tik manu nespēku nebūs citiem redzēt! Starp citiem ļaudīm, starp svešiem un pazīstamiem uzlieku sev vienaldzības masku.
Jā. Es jūtos nomākta no dzīves gŗūtībām, es jūtos sāpināta, es jūtos pievīlusies dažbrīd, bet pazemota nekad! Tamdēļ staigāju vienmēr augstu paceltu galvu. Un zinu, daudzie grib redzēt mūs noliektām galvām. Es skaidru sirdi zinu par Tevi, ka Tu esi gribējis tikai labu, Tu esi bijis cīnītājs par labāku dzīvi - Bet, draugs, daudz vēl (pārāk daudz cilvēku) tādu, kas sagandē vislabāko nodomu un ideju, gan paši uzdodoties par labākās dzīves cēlājiem. Mēs esam zaudējuši tamdēļ ka cilvēki vēl nav paši labi, godīgi, lepni -
Un Tu, manu mīļo draugu, neliecies pārāk zemu to priekšā, kas redz vienpusīgi un ka viņi ir vienīgi taisnīgi un labie. Mana vēlēšanās kaut mēs varētu turpināt mūsu dzīvi gŗūti, bet nesagandēti no bailēm par zināmo ērtību trūkumu. Kaut tik Tu būtu man blakus! Esmu bez Tevis tikai puscilvēks - Kaut Tu būtu pie mums! Kad šī vēlēšanās piepildīsies? Varbūt gadi paies. Varbūt gadus jāgaida - Esi stiprs Tu, mīļotais! Caur Tavu stiprumu tieku es stiprāka - Mēs pošamies uz satikšanos ar Tevi jau no paša rīta. Bērni grib ģērbties jau stundām pirms laika. Māte cep maizīti un gaļu jau no paša rīta. Rūtiņa nēsā kurvīti ar saknēm jau stundu atpakaļ. Gunītis skrēja pēc saldumiem un ir jau apģērbies, lai gan vēl vesela stunda laika.
Mēs visi mīlam Tevi un gaidam to dienu, to Lielo dienu, kad Tu kļūsi brīvs un būsi pie mums. Domādams par mums gādā cik Tavos spēkos par savu veselību - Gaišs noskaņojums uzturot veselību. Arī man tas jādara.
Mīļi skūpstu Tavas acis un muti.
L.
Dažas dienas nesu sevī tādu mieru un dzīvot spēju. Vai drīz tas atkal zudīs? Vai mani stipru dara Rolana Anete? Vai Morija dārza lapas, ko ikdienas lasu?
Vai Tu, mans draugs, kā labs gars man sūti gaišas domas, gaišas liesmas ap mani?
Mūsu Dainiņai 1 gads un 3 mēneši. Tomēr Dainiņa vēl nerunā - nokavējusies ar valodiņu un arī zobiņiem. Tagad tikai iznācis 7 zobiņi. Dainiņa gan visu saprot. Tikai stipri niķīga palika pēc masaliņām. Ja kas nepatīk, izstiepjas ka loks un nelabā balsī brēc. Ar savu rociņu sit dusmās ja ne vecmāmiņai, tad pati sev pa sejiņu. Ļoti pieķērusies man. Grib lai ar viņu vien runāju, ar viņu vien rotaļājos. Un mīļa ir ļoti. Es bieži saskatu Tevi Dainiņā. Gan acīs, gan sejas vaibstos, gan gaitā -
1.jūnijā, 1942.g.
Viss zied. Pret gaiši zilajām debesīm paveras ceriņu ziedi un ābeļu ziedi. Nozied ķirši. Dārzā celiņš kā ar sniegu nobērts baltiem ziediem. Zied tulpes un narcises, zied maijpuķītes. Mūsu bērni priecājas par siltu saulīti. Dēls pilns gribas strādāt. pašreiz skalda malku šķūnīti. Te viņš ļoti atgādina Tevi. Gunītis zāģē, cērt un krauj un priecājas, ka vecmāmiņai kādam laikam pietiks, kad viņš būs aizbraucis uz Brīvzemniekiem. Rūtiņai acis vien spīd, kad ierunājos par braucienu ciemos. Meitiņai patīk ziedi. Priekš Tevi no Bumburiem atvedusi trīs sarkanas tulpes. Tētiņam, tētiņam! Tētiņam patikšot -
Tava Dainiņa aug. Tava zilacīte. No brīnumzilām acīm Tu raugies uz mani. Es dzīvoju bērnos -
Ceturtdien vari nākt jau ap 13 un vēl agrāk  varbūt ka 14os jāiet 
 
  19.VIII41.
Mīļo draudziņ!
Pie alus brūža strādasim šādās dienās: otrdien 19.VIII41 - pēcpusdienā, trešdien - priekšpusdienā, ceturtdien - pēcpusdienā, piektdien - priekšpusdienā, sestdien - pēcpusdienā. Par nāk. nedēļu vēl nevaru pastāstīt. Viss atkarāsies no tā, kuŗa kamera iesāks. Iespējams. ka tā atkal būs mūsējā. Kārtība tad tāda, ka vienu dienu strādājam priekšpusdienā, otru - pēcpusdienā.
Sākam, t.i. ejam uz darbu īsi priekš 8 no rīta, pusdienā nākam mājā no darba pl.13. Pēcpusdienās uz darbu ejam  pl.15, darbu beidzam 17.30, kad pēc nomazgāšanās arī nākam mājā.
Man patlaban steidzami nekā nevajag. Ceturtdien vari atnest vairākas "golfa" vai "nikerbokera" bikses un kādu pāri vas. zeķu, kas piemērotākas valkāšanai darbā. Tad strīpainās došu atpakaļ. Ceturtdien biezpienu nenes, jo vēl nemaz no tā neesmu ēdis. ēdu gurķus, olas un sieru, kas pēdējais, - grib sapelēt. To nenes, jo mūsu skapī ātri bojājas. Nenes arī rupjmaizi.
Darbā jūtos ļoti labi. Esmu vesels, nekas nekait. Ir labs garastāvoklis, cik vien labs var cietumā būt. Pameklējies un atnes kādu nelielu "barības kumosu" garam. Šai ziņā visas savas rezerves in our language esmu izsmēlis.
Ja ir pietiekoši laika, aizej pie Rūša kdzes Skolas ielā 19 (apdzīvo visu mājiņu). Viņa diezgan daudz interesējusies sava apcietinātā vīra labā. Pārrunājiet šo to kopīgi. Labi, ja varētu noskaidrot, kas īsti mūs tiesās, kāds pils.v.loc. teicis, ka mūsu lietas nodotas miertiesnesim Ozoliņam. Negribu ticēt, ka visas. Tik nepārsteidzieties šai ziņā. - No vakardienas Tavām kustībām daudz nesapratu. Vai Tu reģistrē lopus?
Sveicini manus bērnus un māti. Sirsnīgi sveicieni Tev. Tavs.
Tad aprēķinu, ka man jādzīvo vismaz 15 gadu un tad varu izbeigt savu pastāvēšanu. Tad bērni būs jau pietiekoši pieauguši, sāks savu dzīvi - Un tomēr, vai es nebiju vientuļa un nekļūdījos tieši 18 un 19 gadu vecumā, tā tad vēl tomēr mans atbalsts Dainiņai būs ļoti vajadzīgs. Man jābūt labai mātei saviem bērniem. Ja es to vienmēr apzinātos (spilgti kā jēgu savai dzīvei, tad es vēl mācētu dzīvot. Bet ir brīži kad zūd visas jēgas un priekšā nostājas tikai ārprāts. Cik tad ir gŗūti! Cik tad vientuļi un nevajadzīgs viss!
Jā. Ja es ar savu personīgo dzīvi tiktu galā. Ar šauri personīgo. Ja man nebūtu ilgu pēc draudzības un stipra atbalsta, tad es varētu tīri labi dzīvot un būt derīgai mūsu bērniem.
Un vēl, ja man nebūtu vienmēr jāredz un jājūt Tava Golgata, Tavs ceļš un asiņains gals -
Es saku Tavs un tomēr domāju jūsu - jūs upuŗi, jūs netaisnības, un nežēlības, un asinskārīgās varas upuri.
Cik daudziem cilvēkiem es paeju gaŗām ar tādu nicināšanu. Pat dažreiz viņi te izjūt tīri fiziski - Es gaidu arī kādu strāvojumu no Tevis, kas atņems man reiz visas šaubas, kas piedos gaišo noskaņu arī skumjās par Tevi, par visām pasaules ciešanām, sāpēm un nāvi.
Jāņos mira plkst.9os man tēva brālis. No Kurzemes viņu aizved uz Cesvaini Kindņu kapos.
Gunītis pašreiz atrodas Brīvzemniekos. Gribu, lai viņš pierod un iemīļo lauku dzīvi. Gribu, lai viņš iemācas redzēt laukus, tīrumus, upi un debesis - Cik gan daudzreiz jutos bezgala laimīga tamdēļ, ka redzēju ap sevi dabas skaistumu.
Arī Rūtiņa pavadīs 6 nedēļas Brīvzemniekos. Mazā Dainiņa paliks Bauskā. Žēl. ka uz tik ilgu laiku jāatstāj mazā meitiņa - mazā zilacīte.
Man tagad nākošās dienās būs spraigs mācīšanas laiks jāiztur, lai kārtīgi noliktu beidzot pārbaudījumus -
Nākošā māc. gadā pāreju strādāt Īslīces pagasta 6 kl. pamatskolā. Mazpilsētiņas dzīve nav piemērota ne man, ne mūsu bērniem.
Ar nākošo gadu sāksies jauns posms mūsu dzīvē.
14.jūnijā.
Ar šo dienu sākas mans ciešanu gads, kulmināciju sasniegs ciešanas 2.septembrī. Mūsu istabas uzpostas. Greznotas tulpēm. Skaistie ziedi Tevi sveicina, mans draugs! Brīžiem liekas Tu ienāci istabā, Tu šķelmīgi pasmaidi, atplēt savas rokas un gaidi, lai mēs mestos Tavās skavās -
Redzēju Tevi sapnī. Tu biji tērpies zilā uzvalkā. Tik dzīvs, rokām aptaustams - Prieka vilnis sagrāba mani, bet tad Tu sāki zust, izgaist - Un šausmās, šķiršanas šausmās nodrebēju - Tvēru Tevi. Tad kliedzu kā neprātīga. Kliedzu cik stipri varēju. Izkliedzu sāpes - 
Mans draugs, Tu raugies manī. Tavas acis ir skumjas. Vai Tu skumsti par mani? Par manu nepilnību? Ak, mana dvēsele ir smagu šaubu un nemiera pilna un Dieva gaišuma nav viņā. Kad apskaidrošos, kad nobriedīšu un jutīšu dzīves jēgu?
28.VI.42.
Rīt Tava vārda diena. Divējadās sajūtas pārņem mani, kad sāku gatavoties aiziet pie tās vietas, kur vaidu un sāpju viļņi vēl dzird viļņojam priežu zaros. Viena balss saka, ka Tevis tur nav, kamdēļ tīši gribu sevi ievest sāpju jūŗā, kamdēļ savus spēkus neziedot tikai mūsu bērniem, bet otra it kā aicina turp. Bet es arī zinu, ka var rasties nepatīkami starpgadījumi, ja satikšu rupjos cilvēkus, kas varētu pārbaudīt manu savaldīšanos -
Mans mīļotais draugs, bieži gribu visu savu spēku un domas, savu mīlestību novirzīt uz mūsu bērniem, bet ak, cik vāji vēl man tas izdodas.
Dažreiz es jūtu, ka ar manu dzīvi nu ir galā, ka man jāeksistē tikai bērniem.
24.III.
Slimība mani bij darījusi pardaudz jūtelīgu.
Pardaudz manas domas aizjēma Pēteris Grigans.
Tas vairs nedrīkst būt!
Tagad darbs un biedri!
12.aprīlī
Lieldienu brīvlaiks. Biju trīs dienas Rīgā. Noklausījos sieviešu konferenci. Neesmu ar to apmierināta, jo neizveda rezolucijas, nepieņēma nevienu jaunu priekšlikumu. Sievietes vēl nav iemācījušās skaidri, īsi un lietišķi kārtot darbības planus. Vēl padaudz "sievišķa" (domāju negatīvo) izpaužas visur. Sentimentalais tonis, lūgums, uzbudinājums par lietām, kas nav grozamas, pat asaras - tas viss vēl bij redzams biedreņu sanāksmē.
No šīs konferences smēlu vienu ierosinājumu - strādāt, strādāt vēl pie sevis, mācīties un neatrauties no darba.
Pārējās dienās biju partijas 18.kongresā. Daudz arī te vīriešu - pļāpas. Tomēr visumā citādi.
Sevišķi sajūsminājos par Menderi. Viņa spraigā un skaidrā domu gaita, runas veids, stils - ļoti patika. Labs arī Buševics.
Mūsu partijai gŗūts laiks. Nav spraiguma. Ir itkā uz vietas apstāšanās. Tas bīstami.  Mērķis tāļš. Visiem tāļā mērķa dēļ nav spēka ziedot savu dzīvi. Ir tikai nedaudzie, kas iet ar jūsmu priekšgalā. Vadoņi ir paguruši. Vai masa ir pagurusi?! Cik daudz cilvēkos vēl pacietības samierināties ar netaisnību!
Līdz brīvlaikam enerģiski strādāju gan skolā, gan organizācijā. Skolas vakars izdevās labi. Tas dod lielu prieku. Darba atalgojums! Uz Rīgu nebraukšu vēl. Gatavoju sportistes lieldienu sarīkojumam, dziedu korī. Gribu arī uzzīmēt kādus plakatus klubam un sienas avīzei. Jāsagatavo kāds referats sieviešu sekcijai. Darba daudz. Rīgā nepadarīšu nekā.
Te varu arī staigāt šinīs dienās. Tas nepieciešams arī. Aleksandrs aizmirsts. Biedris Grigans aizņēmis viņa vietu. Brīžiem liekas esmu atkal iemīlējusies. Tas mani dara laimīgu, bet arī
13.martā.
No paša agra rīta tāda neapmierinātība ar sevi. Netīk tā bezdarbībā dzīvot mājās. Cik ilgi vēl tā vilksies dienas? Ak, kā gribas būt vieglam, kustīgam! Pacieties! Laiks atnāks drīzi, kad varēsi likt atkal sevi darbā.
Es jūtu vēl sevi tik nepilnīgu. Gribas vēl mācīties - Mācīties citu garu vadībā, neatlaidīgi, sistematiski, gribas kaut ko veikt. Vai būs man spēka un laika šīm ilgām, kad sāksies mani mātes uzdevumi? Ak, jārod spēks! Jārod, jārod! Ko tas nozīmē visu sevi atdot bērnam? Visai nodoties bērna audzināšanai? Vai tas nenozīmē - ļaut bērnam paraugt sevi, attālināties no viņa pamazam garīgi, zaudēt pamazam bērnu kā draugu, biedri un, un palikt tikai mātei - Daudz nu mātes esmu redzējusi un mani bailes pārņem no garīgās distances starp vecākiem un bērniem.
Es vēlētos, lai bērns būtu tas, kas neatlaidīgi mudinātu mani augt, augt, kamēr vien mani atrodas augšanas spējas. Es gribu līdzi viņam soļot dzīvē. Es gribu! Tamdēļ nepietiek sevi nodot kāda tu esi viņa audzināšanai, bet jāķeras ar sparu arī pie sevis audzināšanas, sevis izglītošanai, sevis tālākai veidošanai.
No neaptveŗamā dziļuma veidojas jauna dvēsele manī. Top cilvēks. Mēs - divi esam šo dvēseli iekustinājuši, nu rit jaunā dzīvība uz priekšu - Un tālāk! Nu jādod tas labākais no mums viņai, jo mēs viņu saucām, aicinājām dzīvot. Mēs aicinājām šo jauno dvēseli! Tas vienmēr jāapzinas.
Viesim cilvēki mēdz rādīt to labāko, viesim cilvēks piespiež sevi parādīt visglītākā tērpā, viesa klātbūtnē mēs apspiežam sevī vairāk to, kas ir apspiežams, savaldams - Drīzi, drīzi pie mums ieradīsies aicinātais viesis un mums jābūt vienmēr nomodā par sevi.
14.septembrī.
Skolā strādāju ar skolēniem neatlaidīgi. Gribu kārtīgāki strādāt, nekā pagājušā gadā. Gribu stingri nostādīt skolēnus vismaz pusgadu. Otrs pusgads būs jāziedo tikai sev.
Februara vidū būs no skolas darba jāaiziet.
Tagad jūtos ļoti slikti no rītiem. Gŗūti - šodien biju ļoti nervoza. Ilgojos pēc mātes rūpīgās rokas, pēc mātes kopšanas. Mana māmiņa tomēr ir mīļa vienmēr, vienmēr pret mani bijusi. Pētera māte man tik sveša, pat brīžiem nepatīkama. Vienmēr itkā cīņas stāvoklī.
Un sirsnības, mīļuma tik ļoti vajadzīgs -.
Pēteris, mans vīrs, mana bērna tēvs tomēr brīžiem ir svešs.
Pašreiz arī starp mums kaut kas iegulies smags.
Mēs bieži esam tāļi viens otram. Šausmīgi to rakstīt, šausmīgi to atzīt -
Fiziskā mīla priekš manis vairs neeksistē. Es negribu kaisles glāstus un skūpstus. Man dedzas tie -
Man gribas draudzības, gribas mīļuma, bet tādus glāstus, tādus skūpstus, kas stāsta tikai par draudzību, izprašanu.
Vai tamdēļ tādas jūtas, ka māte esmu?
Šodien es ilgāku laiku apzinājos sevī bērnu. Biju laimīga. Es sāku saprast ka ciešanas mātei var ātri aizmirsties - Var daudz nest, ja zini, ka kādam tas vajadzīgs.
Ak, ka gribu būt stipra, lai bērns manī arī būtu stiprs. Bērns un māte tie tomēr ir vistuvākie viens otram, ja māte būs bijusi īsta māte, ja māte gribēs bērnu veidot labāku par sevi no visas sirds. Manā priekšā jauns dzīves posms veŗas. Es māte-veidotāja.
26.oktobrī.
Ilgi neesmu rakstījusi. Biju laimīga mūsu kopdzīvē. Šo kluso laimi, draudzīgo saskaņu starp Pēteri un sevi vajadzēja atzīmēt, tamdēļ ka iepriekšējās piezīmēs bija disonance.
Pēteris bija slimnīcā. Tad sāku just, ka viņš man ir mīļāks un dārgāks nekā es līdz šim domāju. kopš nu ir mājās aizrit skaistas dienas ar viņu. Mēs esam divi draugi, divi bērni - mēs esam vajadzīgi viens otram.
Katru dienu kopā lasam. Interesējamies par mūsu maziņo. Lasam attiecīgo literaturu. Esmu ar viņu atklāta un šī atklātība mūs ceļ un audzina.
Drīzi nāks piektais mēnesis ka nesu topošo. Ar katru dienu man jākļūst labākai, lai mūsu visu triju dzīve būtu pilnvērtīga.
26.novembrī.
Atkal viens mēnesis pagājis. Jau piecus mēnešus nesu sevī topošo bērnu. Sākas sestais - līdz ar šī mēneša sākšanos gribu sev solīt uzsākt jaunu cīņu ar sevi, ar to savu "es", to savu būtni, kas velk "lejup", kas ir laiska baudītāja -
Es gribu būt cīnītāja ar sevi un uzvarētāja. Es gribu atkal saņemt savus spēkus, lai būtu stiprāki un skaistāki mēs abi. Es un topošais - Kad esmu cīnītāja-uzvarētāja par savu mazvērtīgāko dabu, tad esmu gaiša, viegla, tīra un manī ir mīlestība lielāka pret draugu. Ja neesmu ar sevi apmierināta, esmu smaga, netīra, tad arī nav tādu jūtu pret Pēteri. Īgnumā nav mīlestības.
Mans mīļotais draugs, tik ļoti būtu žēl, ja daudz dienu būtu pilnas neapmierinātības, smaguma, laiskuma. Tevis dēļ man
Visa diena jau sadalīta darbos. Labi. Labi kā iespējams abiem strādāt. Būs smags trieciens, ja kādreiz man būs jāatsakās no darba.
Biju pie ārsta. Otrreiz viņu vajadzēšot apmeklēt pēc bērna pirmām kustībām, tas būšot ap Ziemassvētkiem. Brīžiem nevar it kā ticēt kā būšu un esmu māte.
Un tomēr!
Es gaidu savu bērnu.
Man jābūt gaišai!
6.septembrī.
Vakar Pēteris atsūtīja baltus ziediņus, ka sveicienu mūsu kāzu dienas pirmā mēneša jubilejā.
Bija ļoti mīļš, sirsnīgs. Es arī priecājos.
Tomēr vakar mums bija smaga diena. Apturēja SSS biedrības darbību. Droši ka drīzi arī slēgs.
Šonakt redzēju dzīvu sapni, redzēju Aleksandru. Un kā vienmēr, pēc tam smags noskaņojums. Jādomā par viņu. Jādomā -
Tas bij man tomēr tuvs.
Mūsu kaislai mīlai nu jāizbeidzas. Mūsu bērna dēļ. Es jūtu Pēterim tas būs dažreiz gŗūti, jārunā par to ar viņu -
Man jānes sevī apzinīgāki nākošo bērnu.
Skolā darbs rit patīkami.
Dzīves notikumi atrodas nepārtrauktā, cieti saistītā sakarībā. Katrs notikums izsauc savu reakciju. Mums aprasti tas neuzkrīt, tapēc ka reakcija pieņem citu veidu un tādēļ liekas, ka tai nav neka kopeja ar reaģentu.
Dzīves atjaunošanas darbu visvairāk veicinās divi sabiedriski spēki: strādniecība un sievietes.
Ibsens.
Sevi pašu nekad nevar radīt tas
Kas lielā darbā paceļas,
Kam dvēsle pilna radošas dzīvības.
Savus sapņus nekad nevar zaudēt tas
Kas tūkstoš citos iejūtas,
Par savu mēru pāri tas izplešas
Aiz nebūtības šaurās robežas
Jaunas jauni tam mēneši apkārt rindojas
Kas daudzus iespēj, tas
Ir kļūvis pats kā zemes ass,
Ap kuŗu citu pasaulei jāgriežas.
Kas viens ir daudzi - daudzi viens
Tas laikus sien kā pavediens,
Pāri par nāvi iet viņa lidojums.
Aspāzija
21.I.33.
Kā vēlētos, lai šodien no skolas pārnākot, ieraudzītu Tevi sēžot pie sava galdiņa!
Nē, nē, kas par neprātīgu iedomu! Šodien Tu nebūsi, jo Tu biji pagājušā sestdienā. Nauda!?
Un tomēr, cik patīkami sevī viļņojot šīs gaidas dzirdēt. Varbūt! Varbūt!
Nē. Alekss būs nākošā mēnesī. Tā viņš rakstīja.
12.III.33.
Kas likās tuvs, ir kļuvis svešs. Vai mūsu ceļi atkal sanāks kopā?! Pašreiz liekas nē. Es zinu vienu, esmu tik stipra, ka nemeklēšu to cilvēku, kuŗam esmu lieka un nevajadzīga. Ja viņš nāks? Paskaidros notikušo?! Nezinu arī ko tad darīšu.
Strādāju jaunam laikmetam - socialismam. Darbam atdošu sevi, te esmu vajadzīga.
[klades vāks]
Mani mīļie!
Audziet lieli, esiet veseli, mīļi un labi, kļūstiet tik maigi un ... apaļi kā pūpoli!
Pūpoļu svētdienā
Pēteris
Es gribu būt radītāja, veidotāja un tamdēļ tagad man jādzīvo pēc uzstādītiem principiem visstingrāki. Man jāpielieto visus spēkus, lai es dzīvotu pilnīgā saskaņā ar sevi. Lai pārmetumi un riebums pret sevi nesaceltos.
Man jādzīvo skaisti ne sevis dēļ vien, bet skaisti jādzīvo bērna dēļ, es esmu radītāja tagad -
Svēts pienākums man jāveic.
Es gribu būt stipra. Es gribu būt tīra. Es gribu savas dienas pildīt ar darbu un draudzību pret vīru.
Draudzība pret vīrieti ir vairāk nekā mīla.
1.septembrī.
Šodien sākās darbs skolā. Gaidīju šo dienu. Atkal var sākt darbu labāki nekā iepriekšējos gadus. Ir izdevība itkā sākt no sākuma. Šie sākumi ir itkā atjaunošanas brīži.
Vakar bija paidagoģiskā sēde. Manī vakar kūsāja naids pret pārzini. Tas nav labi. Jāiet tam pāri. Kur naida sākums? Viens no svarīgākiem iemesliem apvainojums kommitejas sēdē par spiegošanu un kreiso nodošanu.
Ak, naivais cilvēks! Un tomēr rupjība, mugurkaula locīšana, laipnīgs tonis un pie izdevīga brīža zobu atņirgšana man derdzas. - Es vakar nepratu sevi savaldīt. Uz priekšu trenēšos vienaldzībā.
Strādāšu savu darbu brīvi un pēc sirdsapziņas.
Līdz ar decembri izbeigsies man (apm.25.XII) sestais mēnesis kā nesu sevī bērnu. Es jūtu tagad katru dienu Tevi, mazais! Ar katru dienu vairāk apzinu sevī māti. Mans draugs ir ļoti mīļš pret mani - Viņš ir vistuvākais. Vai mūsu augšanai, sevis piepildīšanai stāsies šķēršļi priekšā?! Kad cilvēks ir laimīgs un mierīgs bijis kādu laiku, tad uzpeld šis mocošais jautājums: cik ilgi? Liekas itkā nedrīksti pārāk ilgi būt bez sāpēm un vilšanām, jo dzird visapkārt daudz vaimanu, daudz posta -
Man mīļotais draugs, ļoti gaidu Tevi mājās -
21.janvārī, 1934.g.
Draugs atkal aizbraucis uz Rīgu. Delegats uz partijas ārkārtējo kongresu. Vakarā būs mājās. Desmitos iešu uz staciju pretī. Būs pastaigāšanās ar mērķi.
Lai gan diena skaista, saules pielijusi - pastaigāties neaizgāju. Šodien gribas vairāk lasīt un spēlēt.
Kādas četras stundas mūzikai ziedošu. Pie skolas burtnīcām un stundu sagatavojuma trīs stundas.
Pārējo laiku lasīšu. Jāizlasa pamatīgāki laikrakstu, pie tā reti tieku. Sāku lasīt Celma "Kants un Dostojevskis". Patīk. Šodien gribu izlasīt šo apcerējumu.
Jūtos šodien garīgi brīva. Tas nozīmē ka arī fiziski viss kārtībā. Rupjaki izsakoties gremošanas organi nav apgŗūtināti un tīri. Es saku "rupjaki", bet tas ir tik sīkpilsoniski, ka par cilvēka svarīgāko daļu runā klusinātā balsī un ne labprāt ar citiem, jo to uzskata par kaut ko zemāku. Patiesībā cilvēki to dara tikai tamdēļ ka te slēpjas viņu garīgais netikums un nespēks. Ja es pret visām fizioloģiskajā funkcijām neesmu grēkojusi - tad viss ir tīrs un nav slēpjams, nerunājams.
Cik daudz pasaulē īgnuma, nemiera, negribas strādāt, negriba domāt, lasīt, baudīt mākslu, pesimisma un nervozitātes, kas radusies tikai tamdēļ, ka cilvēks padodas savai baudkārajai rijībai, piepilda sevi ar pārlieku un nevajadzīgu barības nastu un tad nesot savu smago kuņģi, sūdzas gan par pasauli, gan sevi. - Kāmēr cilvēks nepārvalda savu organismu viselementārākās prasībās - neticu nevienam skaistam vārdam ar kuŗu viņš grib pierādīt, ka viņš "kulturas cilvēks", kas mīl "garīgās vērtības".
apvaldīti saņemt mazo cilvēciņu. Kaut būtu spēka savaldīt sevi, panest klusi sāpes.
Kaut sāpētu, bet ne tik daudz, ka ārpasaule to dzirdētu. Kaut būtu spēka diezgan tam - Gaidu mazo jau ap 15.martu.
Mans draugs ir arī norūpējies par mani. Viņš ir ļoti mīļš. Ai, ka negribas sagādāt tam ciešanas.
7.martā.
Šuju mazos krekliņus - Kāda gan būs tā radībiņa, kuŗai vilkšu tos mugurā.
Šodien Lejas kungs man teica, ka pēc nedēļas būs mazais klāt.
Es palieku arī mazliet nepacietīga. Kaut ātrāki šī mazā dzīvība ieraudzītu gaismu, sauli.
Dienas aizrit gaišas, mierīgas. Mans mīļais draugs 5.III uzdāvināja atkal puķi - gaiši rozā ziediņiem. Tas esot meitai - meitenes krāsa. Smejos. Un ja nu zēns!? Draugs nu gaida meitenīti, lai gan pirmo laiku teica būšot zēns katrā ziņā. Ak vienalga! Ka tik bērns būtu vesels un spējīgs bez sarežģijumiem attīstīties, spētu augt pasaulē pretī saulei - visam labam.
Pati brīžiem jūtos tik viegla -  itkā viena es būtu. Tad brīnums, kur būs tas, ko ģērbšu šinīs drēbītēs, no kurienes radīsies mūsu nākošais mīlulītis - 
11.martā.
Vēl trīs dienas, tad man dzimšanas diena. Līdz ar viņu gaidu savu pumpuriņu -
Biju šodien mežā. Nu esmu nogurusi. Staigājot domāju par nākošām dienām - Kā dzīvi tveršu, ka veidošu dienu pēc dienas, kā centīšos darbā - Ja esi cīņas spējīga, tad vēl vērts dzīvot - Ja ir cīņas apziņa sevī, tad pasaule ir gaiša un nozīmīga. Ja ir padevības apziņa dzīves plūsmai, tad nav dzīves jēgas, tad neredz sauli, tad nejūt vējus -
Viņa arvien vēl ļaujas nostādīties zemāk par vīrieti, arvien vēl pārāk bieži padodas un istopj vīrietim. Vīrietis ir stiprāks un to viņš izmanto savai ērtībai.
Četras reizes vajadzēja man tuvu pieiet vīrietim un vienmēr viņš prasīja pirmā vietā piedošanu, dominējošais skats uz mani bij kā uz sievieti, bet nevis cilvēku. Lai arī bij vārdi par draudzību, bet tie arī palika vārdi. Draugs man vēl nav bijis.
Es mērojos spēkiem. Zaudēt nezaudēju, bet nevarēju arī apmierināties ar savu stāvokli. Tagad es gribu iziet sabiedriskā darbā, lai būtu stipra arī kā indivīds. Gribu būt vienos spēkos ar vīrieti vai vēl celties tam pāri.
Lasīju Šillera apcerējumu par vēst. materialismu un idealismu.
Filozofija, filozofija - cilvēki grib debatēt par to ko nevar lāgā apjēgt. Ja nav darba, tad var filozofēt. Vai filozofija dod aktivitāti?!
jābūt stiprai vienmēr ar sevi.
Pēc četriem mēnešiem pienāks dzimšanas diena mūsu bērnam.
Šajos četros mēnešos man jādzīvo saskaņā ar savu prātu. Es gribu lai bērna dzimšanas brīdis nebūtu tāds, kas liktu to ar naidu atcerēties. Māte, kas dzīvoja šos svētos mēnešus tīri, saskaņā ar savām apņemšanām necieš mokas, kuŗas ir līdzīgas daudzām nāves mokām. Manī ir iekšēja nojauta, ka no manis atkarajas gŗūtuma pakāpe. Cik tagad būšu laiska un nolaidīga pret sevi, tik tad būs jāsamaksā -
Tamdēļ spēku, spēku saskanīgi dzīvot ikdienu.
Katru dienu jūtu topošā kustības. Manam bērnam ir izveidojusies dzīvā dvēselīte, kustību enerģija jau viņā! Brīnums!
Šai dvēselei jābūt labākai par manējo!
Nākošam cilvēkam jāattīsta sevī dziļāki un plašāki savs gars. Man dzīve taču nebūs velta?! Tēva dzīve nebūs velta!
Bērns, Tev jābūt labākam par mums abiem!
10.decembrī.
Vakars. Es viena. Pēteris Rīgā. Būs vēlu mājās. Gatavoju stundas uz rītdienu. Vēl viena darba nedēļa, tad brīvlaiks. - Laukā vējš - Ir tik vientuļi pašreiz. Strādāju, te pēkšņi elektrības gaisma kļūst tumšāka - un alpu vijolīšu baltais zied nokrīt uz galda - nobijos no kritiena - Uzreiz tik savādas domas pārņem, kļuvu māņticīga. Mans draugs, kur esi pašreiz? kas ar Tevi? Pulkstens nebij vēl astoņi - Varbūt Tu pašreiz steidzies uz staciju, vakars, Rīgas steiga, burzma - Man palika neizsakami gŗūti, ja kāda nelaime notikusi - Esmu pēdējā laikā stipri nervoza palikusi. Asaras spiežas ātri acīs -
Tā biju kādu laiku ļoti satraukta. Tagad atkal tā kā miers. Vēl spēlēšu klavieres, tad lasīšu - 
Varbūt varēšu sagaidīt Tevi, mīļais -Šodien biju divos priekšlasījumos - tas nogurdināja.
L.Grigans kdzei
Pēc četrām dienām sāksies astotais mēnesis, ka nesu nākošo cilvēku sevī. Vēl līdz 18.februarim strādāšu skolā, pēc tam ceru dabūt atvaļinājumu. Tad jāgaida Tevi - bērns! Es mazliet noreibstu pie šīs domas.
Mūsu dzīvē būs ienācis trešais, kuŗš tagad būs atnesis arī lielo uzdevumu mums abiem. Un no šī uzdevuma lieluma var noreibt -
Šodien uz skolu ejot, saulīte spīdēja pretī, bij tāda pavasarīga skaista izjūta. Baudīju saules starus, gaismu - Laimes sajūta uzplūda manī, kad iedomājos ka līdz saules gaišumā varēsim visi trīs būt, visi trīs just dzīvi - Mēs kopā jutīsim dzīvi - Bērns, ka gribas dot Tev to labāko, kas manī ir! Bet zini arī, ka daudz kas būs pie Tevis pielipis no maniem trūkumiem, no maniem netīrumiem, no mana sloga. Tikai Tev jābūt stiprākam par mani un spēt to nomest. Tikai tas, kas stiprs sevī - redz un jūt pasaules, dzīves lielumu.
17.februārī, 1934.g.Mans zēns izbraucis uz Aloju, lai tautas sapulcē paaģitētu par soc.-dem. ierosinājumu - apdrošināšanas likumu vecuma, nespējas un bezdarba gadījumos. Priecājos, ka viņam kaut kas uzticēts. Man patīk, kad draugs strādā. Viņš dara no sirds - priecājos tad viņš skatoties.
Rītā būšu viena. Iešu staigāt. Ilgi nejutu ne vēja, ne saules, ne dabas plašuma. Tagad sākas man atvaļinājums. Pēdējās darba dienas bij drusku par gŗūtām, sevišķi tamdēļ, ka nespēju izvest visu tā kā gribēju un kā varētu, ja nenestu sevī tevi, mans mazais. Dīvaini - varbūt nākošā 17tā būšu jau īsta māte - Vēl arvien nevaru labi visu iedomāties. Ak, nav jau arī jādomā daudz. Ik katra diena jāsaņem un jāizveido pēc savām labākām iespējamībām. Tad cilvēks ir jau daudz darijis. Daudz domāt par rītdienu nozīmē daudz atstāt nedarīta šai dienā.
14.martā, 1933.g.
Atkal ir pienākusi mana dzimšanas diena. Divdesmit pieci gadi. Atkal sākas pavasars. Šī diena man vienmēr svētku diena. Itkā jaunā posma sākumu izjūtu katru savu 14.martu.
Šodien ir arī Marksa nāves dienas piemiņas svētki. Manu svinīgo gara stāvokli paceļ vēl vairāk arī šis fakts, jo savā jaunā dzīves posmā gribu būt Marksa ideju realizētāja un paudēja. Ar šo savu dzimšanas dienu nododu sevi strādniecībai.
Manas vēlēšanās ir: lietišķa savu spēju un spēku izlietāšana strādniecības lietai.
Darbs, darbs, darbs!
16.III.
Šodien ilgi staigājām ar biedri Griganu. Bijam aizgājuši līdz stāviem krastiem, lai gan bija tumši un pavasaŗa ceļi. Vietām sniegs nokusis. Silts. Runājam par partijas dzīvi, partijas darbiniekiem. Ja G. turpinās būt tāds, kāds ir tagad, tad būs viens no krietnākiem socialistiem.
Ir brīži, kad es jūtu viņā draugu.
Organizacijas dzīvē arvien vairāk ieeju. Prieks par to.
18.III.
Ir jāiet vispirms pāri šauri personīgājam. Cilvēkos pirmā kārtā jāatrod biedrus un draugus. Tikai tagad izjūtu Rolana domu, ka viens no vērtīgākiem un skaistākiem dzīves kokiem ir draudzība. Bet draudzība var būt starp stiprajiem!
atrauj no darba.
Lai gan Pēteris ar savu sirsnību un uzmanību pret mani sagādā skaistus brīžus, tomēr mani vienmēr traucē neticība uz mīlu pēc kuŗas ilgojos.
Vai tiešām reiz paliks draudzība?
5.augustā, 1933.g. salaulājos dzimtsarakstu nodaļā ar Pēteri Griganu.
27.augustā.
Mana dzīve ieiet pavisam jaunā posmā. Jau divi mēnēši esmu māte. Es nesu sevī plaukstošo dzīvību. Bet es neesmu apmierināta ar šiem diviem mēnešiem, es neesmu apmierināta bērna dēļ ar nodzīvotām dienām.
Katra diena tagad daudz vairāk nozīmīga nekā agrāki. Katra diena jācenšas izveidot labāka. Šinīs divos mēnešos bij tomēr daudz brīžu par kuŗiem man tagad kauns.
Atkal es sāku dienu šodien un nu gribu līdz ar šo saulaino un skaidro dienu ievadīt labāko dienu rindas.
Manas asinis ir mana topošā bērna asins, manas domas un jūtas strāvo caur viņu.
21.III.
Jau otro dienu neeiju darbā. Slimoju. Drudzis, klepus moca. Gribas būt starp cilvēkiem.
Vakar atnāca Beķeris un Grigans. Atnesa ziedus. Maza formalitāte vai sirsnība?
Beķeris drīz precēsies. Jūsmo par laulības dzīvi. Grigans pirmā vietā nostāda sabiedrisko darbu socialisma idejai. Darbs viņu tā aizņemot, ka neatliekot laika domāt vai ilgoties pēc sievietes - drauga, pēc mīlestības. Vientulis jūtoties ļoti reti. Beķeris ir viņam gandrīz vai pretstats. Sievišķīgs, mīlas alkstošs. Vispār ir vairāk baudītājs. ērtību meklētājs. Grigans - strādnieks. Dzīves laimi saņem no sava darba.
Viņš neapzinīgi labo mani.
Šodien daudz domāju par sievietes stāvokli. Viņa pa lielākai daļai arvien vēl vīriešu vergs.
Savā atvaļinājumā turpināšu muzikas stundas, lai gan gribēju jau atsacīties, jo naudas maz, parādu daudz. Lasīšu - ilgi neesmu neko lasījusi.
Vēl gatavošu pamazam mazajam pūru. Roku darbi stāv man tālu, tomēr mēģināsim arī šeit pāra celmus lauzt.
Mans zēns tuvojas savai stacijai. Kaut būtu viņam pretī, labi saņemtu to un justos viņš labi!
Mans mīļais, mīļai zēn`, mīlu Tevi, saaugu arvien vairāk ar Tevi.
Tu esi tik mīļš pret mani, tik rūpīgs, kaut mūsu mazais vienmēr augtu mūsu siltumā, mūsu gaišumā.
Mans mīļais draugs skūpstu Tevi garā -
28.februārī, 1934.g.
Darbā vairs neeju. Atvaļinājums. Nu ir sācies beidzamais, devitais mēnesis. Tas tā ir, bet es nevaru vēl pierast pie tās domas, ka man būs bērns. Dažreiz fiziski jūtos slikti un smagi, bet ir brīži, kad nemaz nejūtu, ka nesu sevī bērnu - tik viegli atkal. - Nopirku visu vajadzīgo mazajam, rītā sākšu pati šūt pirmos krekliņus un autiņus. Mazais, mans mazais! Katru dienu jūtu viņu kustamies sevī. tagad kustības ir noteiktas, stingras, jūtamas līdz pakrūtei. Ir patīkami tās just Pati esmu palikusi vājāka, bailes, ka mazais būs vārgs un ļoti maziņš. Liekas, salīdzinot ar redzētām gŗūtām sievietēm, esmu apmērā ne visai pieņēmusies, tas dažreiz pat uztrauc.
Turpinu klavierstundas. Nupat sāku mācīties Rachmaninova Prelidi. Katru dienu aizeju uz skolu. No rītdienas iešu no rītiem staigāt. Gribas vairāk gaisa, itkā slāpst pēc tā.
Vakaros esmu ļoti nogurusi. Kaut būtu spēka

Un vajaga tas arī tam sāpēt. Nudien, jākaŗ to cilpā un jārauj pašai laukā... Tas nu tā. Bet negribas gan man braukt uz laukiem. Es jau labprāt būtu dzīvojusi tepat kaut kur - vai nu Inčukalnā vai Jūrmalā, vai uz citu kādu pusi. Tikai jau nu ne 120 km. Tas ir tik baismīgi tālu. Šodien iedzīvojos pildāmspalvā tīri mīklainā kārtā: kad izkāpu no tramvaja un biju aizgājusi līdz skolai, tad jutu, ka man kaut kas velk aiz jakas, pataustīju un atradu šo - ar ko es rakstu pašlaik. Mana jaka - zagle - ievilcēja.
Dailīte pirmizrādi "Kā sendienās" es nevarēšu sagaidīt. Mani jau nu gan informēs Vizma, bet ar to jau nepietiek, gribas pašai redzēt.
6.jūl. sestdienā.
Esmu atkal "Jaunzemjos". šogad te ir daudz vairāk ļaužu kā pagājušo. Man jau varbūt no vienas puses labāk - nav tik daudz jāstrādā, bet no otras puses - es neesmu tik vajadzīga un tādēļ arī atalgojums cietīs. Bet gan jau nodzīvos arī šo vasaru. Man vienīgais apmierinājums, ka, pie galda, kad Ačuks kaut ko pastāsta, aizmirstas viss, kas nepatīk te. Un daudz taču nepatīk - ne tas, ka visi tik stulbi te un man "jāpūš" viņu stabulē, lai izpatiktu. Bieži vien ar savām domām piekrītu Ačukam, bet ar acīm piekrītu saimniecei.
Man jau tikpat kā kalpa dzīve. Saimniece jau nu gan man tā kā vairāk ko iegrūž kā pienu pat, bet šogad jau sliktāk ir ar ēšanu, jo cilvēku ir vairāk un govis izpurgātas, tā kā iznāk tikai viena slaucama govs. Manu Moni pagāni nošāvuši - nav man vairs drauga. Pagājušo vasaru jau milzīgi ar viņu ņēmos. Šovasar jāpamēģina pa svētdienām vairāk pasirot. Būtu nu vēl te kāds mana vecuma cilvēks bijis tuvumā. Bet ka nav, ko tur var darīt. Šodien ļoti silta diena, Laima ar Rūtu vārtās pa jūrmalas smiltīm - ir gan cilvēkiem laime - tik man tās galīgi nav. Kas man nekaitētu pa jūrmalu dzīvot, bet ka nevar. Tīrā nejēdzība. Man jau pagaidām labi, braucu ar zirga grābekli pa tīrumu un cepinu muguru, bet es tā vien skatos, ka iejūgs Ventu un man to "šepti" noņems.
Saimnieks aizgāja uz pastu, varbūt no "pasaules ceļotājiem" būs kāda vēstule. Tie jau 27.jūn. kā aizbrauca. Tad jau ap desmito jūliju vēlākais viņiem jābūt atpakaļ. Varbūt viņi padzīvos pa Rugājas mājām, pa Talsiem un tad tik brauks uz Rīgu.
Cik tad ilgi vairs, kad sendienas nāks ārā, tad jau dailenieši arī varēs braukt kur kurais. Būtu es dzīvojusi jūrmalā, varētu aiziet uz izrādi, bet nu nekā. Jāmierina sevi, ka redzēs rudeni.
Bet nākošo vasaru gan gribētos pavadīt tā labi brīvi. Vai nu kaut kur uz laukiem, bet nestrādāt, vai arī jūrmalā. Redzēs ko es sākšu veidot pēc skolas beigšanas. Tā tīri jocīgi paliek par to domājot. Nu varbūt, ka tiešām aiziešu uz dramatisko. Bet tad jau gan tikai uz Daili. Būtu jāraksta Laimai, bet galīgi negribās. Ko lai es rakstu? Galīgi nav dūšas uz rakstīšanu. Varbūt, ka rīt būs. Jāpagaida...
svētdien, 14.jūl.
Protams, kad jau "Jaunzemjos", tad rakstu tikai reizi nedēļā. Bet labi vēl, ka tā.
Tagad jau esmu tikpat kā gans. Eju katru dienu ganos un tad vēl daru arī šo to citu. Galīgi nepatīk, liekos it kā mazvērtīga, ka nevaru darīt to, ko pagājušo gadu t.i. visus darbus gandrīz - kādus jau laukos dara.
Ganos gan ir viens labums - var daudz lasīt. Bet lasīšana gan ir tāda saraustīta, jo jāuzskata govis - un sevišķi godīgas jau nu viņas nav. Maniem nodomiem vienmēr jāpārvelk strīpa pāri. Kā šodien pat: gribēju aizbraukt apskatīties, vai Vizma ir atbraukusi, vai ne, bet no tā nekas neiznāca - ratos nebija vietas. Tā nu paliku mājā - atkal viena svētdiena pagalam. Vajadzēja norunāt ar to Elzas māsu iet uz ezeru vai kur citur, bet nepatīk man uz "strautmaļiem" iet.
Vajadzētu Laimdotai un māmiņai uzrakstīt vēstules, bet protams negribās.
Vispār zūd prieks kaut ko darīt, ja neiznāk tā kā vēlas. Kas par prieku strādāt, ja zina, ka pat svētdienās nevarēs tikt, kur grib. Ek - labāk ies uz mežu zemenēs un mellenēs. Okē! Rutel, nenokar degunu!
pirmdien, 22.jūl.
Nezin, kāpēc dzīvē tik jocīgi ir iekārtots: līdz ko tu par kaut ko priecājies vai domā - nākošo svētdienu gan būs labi (iešu uz kapu svētkiem) tā nekas neiznāk. Uz kapu svētkiem neaizgāju. Ņēmu un to svētdienu atkal "nositu". Kad jau biju visas cerības atmetusi, kaut kur iet, tā pašā vakarā ap septiņiem atnāca Vera un aicināja līdz iet uz balli paskatīties kā lauku ļaudis priecājas. Tā nu arī es reiz tiku uz silu un ezera krastu. Protams no tās balles tur nekā nebija: šausmīgi kratījās un ļodzījās un mūzika jau arī bija tāda, ka jātur ausis ciet. Verai kā aktrisei interesēja lauku cilvēku tipi. Tad gājām gar ezeru pastaigāties. Lielisks krasts - stāva krauja un viss apaudzis priedēm. saulīte jau rietēja un koki lieliski atspoguļojās ezera ūdenī. Nācām mājā, kad saulīte jau bija pazudusi "aiz zemes maliņas". Man jau bija vēl kāds labums - dabūju zināt kādi priekšmeti ir dramatiskos kursos, kas pasniedz un ... sensācija! Katlapa bilde pazudusi no foajē. Direkcija sūkstoties, ka tā fotogrāfija maksājot 100Rbļ. Audzēkņi teikuši, ka viņiem nu jāzogot Špīlberga vai Lejaskalne citādi tās apvainošoties. Katlaps esot pie 40.g. un pie tam ļoti kluss. Reti, kad no viņa varot dzirdēt kādu vārdu.
Biju ļoti, ļoti priecīga par vakaru, ko pavadīju kopā ar Veru. Mazliet traucēja Emma. Varbūt tad es vēl vairāk dabūtu zināt.
Nākošo svētdienu norunāts iet uz Zilo kalnu. Kaut nu tas gājiens izdotos. Gribētos vēl kaut ko dabūt zināt par teātri un arī pats Zilais kalns mani "velk".
Es taču neesmu māmiņai rakstījusi. Būs jāsaņemas un jāuzraksta.
Nu vasarā jau man ar to dienasgrāmatu arī iet švaki - tikai reiz pa nedēļu ierakstu.
pirmdien, 8.aprīlī.
Ak Dievs, kā tā nedēļa pagājusi. Un es neko pat neatceros kā viņa pagāja. Tur pa vidu bija mēģinājumi, domraksta rakstīšana un droši vēl kas, ko es neatminu.
Vakar taču ņēma visus cēlienus cauri. Un nekā protams negāja. Tad kaut cik varēja apmierināties tieši ar mūsu cēlienu. Cauka bija ļoti apmierināts ar mani un bez tam no vairākām pusēm dzirdēju, ka Cauka par mani labi izteicies. Tas man tā kā uzlabo dūšu un man ir lielāka ticība sev. Kaut nu es Caukas cerības attaisnotu!
Šodien biju uz Operas skatuvi - korī dziedāju. tur nu gan ir plašumi. Bez tam, kad ielaiž prožektorus acīs, sev apkārt nekā neredz - pārteicos, gribēju ar to teikt, ka zālē neredz nevienu. Redzēs kāda man būs sajūta, kad salaidīs prožektorus virsū.
Laima man atrakstīja vēstuli. Ak tā, vakar taču iemēģināju ratu, es taču dabūju atļauju. Atkal man viens "sapnis" piepildījies. Man pašai savs divritenis.
5.maijā mums ir apstiprināta pirmizrāde. Redzēs kā mēs izkulsimies. Varbūt, ka tiks galā arī. Bet tad būs tuvu arī eksāmeni. Tad tik atliks nopūsties un teikt: "lai iet viss savu ceļu".
Ka tā padomā, tad pašai tīri brīnums, kā var tā izkulties cauri kā es to šoziem daru.
Laimai vairs negribu rakstīt, ali paliek uz rītdienu.
Ar labu nakti!
otrdien, 9.aprīlī.
Cik laba sajūta ir, ak var tā izrauties no ikdienišķās dzīves, var aizmirst visas rūpes un nedienas un dzīvot tikai vienā pasaulē.
Tur aizmirstas, kas esi; aizmirstas, ak atmodīsies un nebūs vairs tā jaukā sajūta.
Šovakar taču, kaut arī tikai uz pusotrām stundām, biju mīļajā Dailītē. Tikko es ieeju tais telpās, man jau pārskrien mājīguma sajūta. Mazliet pārņem baiļu sajūta - kā jau bezbiļetniekam, tam pievienojas tāds savāds satraukums un tad ir tik labi.
Lielāka prieka tad nevajaga, ja atrod brīvas vietas pirmajā rindā. tad noskan gongs, satumst un lēnām veŗas priekškars. Un tad es jūtos tik tuvu daileniešiem, tepat man priekšā, tikai pāris soļu attālumā sēž Ābele un Valdmanis, tad uzskrien Kaldovska bikšelēs un raibās zeķēs un parādās Kreicums. Vislabāk jau laikam es sēdētu uz skatuves maliņas.
Un kad priekškars aizveŗas un zālē top gaišs kā tad negribas celties un iet mājā!
Šodien dabūjām zināt, ka rīt "Liela brēka maza vilna" tiek rādīta kalpotājiem.
Kā man tur jātiek iekšā. Kaut vai pasaule apgriežas ar kājām gaisā un es visās matemātikās noraujos "Cāļus", kas par to! Es taču neiešu "Lielo brēku..." mainīt pret zubrīšanos!
Šodien Laima man solīja rakstīt gaŗu vēstuli. Viņa vispār bija ļoti savāda šodien. Vai tik viņai tas Bļodons nesāk patikt. Visu vakaru jau operā kopā bija. Mēs jau gan t.i. es un Rūta Laimu šodien briesmī-
pirmdien, 13.maijā.
Kā tomēr var sāpēt vārdi, kaut arī tie teikti no tāda cilvēka kā Miķelenes. Kādēļ viņai mani bija jānoliek kādas citas klases priekšā? "Lolita nekur nav derējusi"- vai tiešām tā bija? Un arī Sūrmīti viņa nolikusi. Teikusi, ak nekā nesapratusi, ko Sūrmis runājis. Bet tik traki nemaz nebija. Tad taču citi arī to teiktu. Un Aivars protams bija brīnišķīgs un Rūta - klasika. Protams ārstu bērni, kaut kā jau ir jāpielaizās. Bet es brīnos kā vispār man tas ķerās pie sirds, ko Miķelene saka. Esmu šausmīgi jūtīga un tas ir viss. Ak, Dievs! Vienu brīdi man ir tāda dūša - parādīt, ko es varu, bet otru brīdi šķiet - es taču nekā nevaru...
svētdien, 19.maijā.
Nu ir cauri! Otrā izrāde tika nospēlēta un nu vairs nav nekā no dramatiskā pulciņa. Mēs vairs šogad kopā nebūsim, ... bet ja nu tomēr - Jāņos? No vienas puses es to vēlētos no otras nē. Ja nu Cauka arī būtu tad jau droši vien ietu lieliski. Bet vai viņš tiks, tas ir jautājums. Cauka, Rugāja un dramatiskais pulciņš - tas jau nu būtu kaut kas lielisks!...
Bet, ko lai es saku par sevi? esmu mūžīgi kaut kādā galīgi līgojošā garastāvoklī. Par ko lai es kļūstu? Vai tiešām par aktrisi? Bet, ja es nevaru būt laba aktrise, tad labāk nemaz. Bet kā lai to zina. Cauka gan prasa, ko es dzīvē darīšot? Ko man uz to teikt? Taču pati nezinu!...
Kā negribās rakstīt vairs!
ceturtdien, 23.maijā.
Nu gan reti pavisam attaisu šos vāciņus. Bet nemaz negribas, nav nekādas vēlēšanās rakstīt...
trešdien, 28.maijā.
Ir vēlēšanās rakstīt! Biju atkal Dailītē. Tur jau laikam būs manas dzīves piepildījums. Visi šovakar izskatījās tik sirsnīgi! Gribējās tā būt kaut vai viņu vidū. Tāda jauka noskaņa valdīja uz skatuves. Taču laikam arī tur ir iezadzies pavasaris. Jutos tik labi pirmajā rindā. Likās - pastiepšu roku un - tur pat jau arī visi būs, visi dailenieši man šķiet tik mīļi, tuvi.
Kad nāku mājās no Dailes, tad jūtos tā kā lielāka izaugusi, bet tas ir tikai viens brīdis - līdz mājām tikai. Tad kaut kā pārvēršos, ierastajās telpās kļūstu tāda pati kā esmu. Kādreiz domāju, vai nebūtu labāk, ja kļūtu prātīgāka, bet kādreiz atkal šķiet, nē, labāk taču būt bērnam. Ai-ja! Es ar sevi viss tik ātri netikšu galā.
Guli, bērns, un domā. Domāt taču ir visjaukāk. Sadomājās daudz un dažādas labas lietas un tad aizmieg. Ar labu nakti Lilita, draugi!
ceturtdien, 21.febr.
Man vairs nav nekādas patikas rakstīt, bet kādreiz uznāk. Šī reize jau nu gan nav tik briesmīgi gribēta, bet ja tev klade priekšā, kāpēc, lai nerakstītu?!
Vakar biju uz "Vilki un avis" - tīri labi patika. Tikai nav jau tik silta sajūta kā Dailītē, bet tur jau nu arī labi spēlē. Vakar pat - kuŗš tad tur slikti spēlēja? Vakar dienā biju uz "Peldētājas Zuzannas" ģenerālmēģinājumu. - arī aptika. Jāsak gan, kas man nepatīk, kas ir teātrī?! Viss patīk.
... Mēs sākām "Lolitas brīnumputnu". Lai no Dievs totu, ka izturētu līdz beigām. Man jau tā loma galu galā galīgi neder, bet ko tur darīs. Uznāca tāds rūgtums - man "monopola tiesības uz Lolitu"- kāpēc tad nevarēja pamēģināt citu. Vai baidījās mani sāpināt?! Protams, sāpētu jau, ka noņem lomu, bet galu galā nepiemērots taču arī nevar būt.
Ek, vienalga, kā būs, tā būs labi!...
sestdien, 23.febr.
Šodien atkal iztrakojās pa skolu, bet cita nekā prātīga arī nedarīja. Mācīties es nemācos galīgi vairs un bez tam es sevi nemaz nemāku vairs piespiest. Kā šodien pat - bija taču tik daudz laika - varēju vismaz pati sevi apkopt, bet nekā - stāvu pie sienas un skatos tālumā. Viena ārkārtīgi nelietderīga dzīve un vairāk nekas.
Cik jocīgi, ka ar Aivaru sākās tādas jocīgas attiecības. un man jau vispār nepatīk kaut kas tāds, ja mani vairāk ievēro, tad tūliņ es jūtos neērti. Aivars bieži tā jocīgi smaida un tad, man ir tik neerti, ka es varētu vai zemē ielīst. Cik jocīgi - es vairs nejūtos tik brīva kā agrāk.
trešdien, 27.febr.
Es jau nu galīgi vairs nerakstu, bet ja jau man nepagadās ceļā tā "grāmata", tad jau aizmirst arī to. Bez tam pirmdien un otrdien taču bija mēģinājumi un tanīs dienās tad iet pa kaklu un pa galvu. Mēģinājumi taču ir tik jauki, ka pārnākot no tiem mājā negribas neko darīt un priekš tam negribas arī neko darīt, jo tad tikai gaida mēģinājumu un jūsmo cik tas jauks būs. Nu Cauka ir izbraucis un Rugājai atkal nepatikšanas ar savu klasi un tā varbūt ka šonedeļ mums neiznāks arī nekas. Un man jau nemaz nepatiktu droši vien tie mēģinājumi, kad Cauka nav. Man Lolitas loma protams galīgi neiet, bet vai tad vienmēr var tik viegli.
Cauka teica: "Redzi nu, Šleierīt, kas mums pagājušā gadā pietrūka". Un nu uz to Siliņš maktīgi lepns. Siliņš jau nu ceļas gan, un man dusmas, ka viņš kļūst tik iedomīgs...
Ak, Dievs! Māmiņa atkal nupat ievaidējās! Kādreiz man sanāk tad tāds rūgtums pret dzīvi, ka nevar valdīties! Kādēļ tā jābūt? Kādēļ nevar dzīve būt labāka? Kādēļ man vairs nav tēva ne brāļu. Un tad rūgtums pašai pret sevi Un tad gribas teikt: "Rutel, kādēļ tu esi tik nolaidīga, nu kļūsti labāka, Bet tai pašā brīdī, kad saku "kļūšu labāka, derīgāka",- es nespēkā nolaižu galvu un saku: "lai iet dzīve savu ceļu".
Esmu taču palikusi tik nolaidīga, nekārtīga un vēl 10 visādu sliktu īpašību man
tik uz laukiem, bet "nāks laiks, nāks padoms". Tādas nu ir nākotnes perspektīves.
Luga pagaidām brīvajās dienās stāvēja uz vietas. laikam tehniskā puse gan virzījās. Man tikpat kā mēģinājumi nav bijuši. Skolā iet man negribas. Tīri nelabi metas ap dūšu, ka atkal būšu klasē. Bez tam man uz nerviem krīt meitenes ar savu mūžīgo kāri uz "kratīšanos".
Šovakar Ziga bija atskrējusi pie manis pēc piezīmēm. Tīri nobrīnījos, kad viņu ieraudzīju. Nodzīvojusi pa Grāvīšiem pie Žorža. Dabūjusi dažādas dāvanas dzimšanas dienā, esot bijis jauki u.tt. u.tt.
Cik pašlaik man viss vienaldzīgs! Nevēlos it neviena klātbūtni. Tik labi ir just ap sevi klusumu. Es taču tagad mājā esmu bijusi tik bieži viena!
Laima sametusies ar Rūtu. Tā nu gan ir viena staigule - dvēsele. Viņa apmuļājas ar visiem, bet draudzene īsta nevienai nav. Bet cik jocīgi, es sāku aprast ar to, ka man nav neviena tuvāka drauga tagad.
Gandrīz tagad es vēlētos draugu zēnu ne meiteni, jo viņās es esmu pardaudz vīlusies.
otrdien, 2.aprīlī.
Laba daudz nevajaga! Tā bija šodien! Pēc pēdējā cēliena mēģinājuma gājām pie Rugājas dzert apsolīto kafiju. Cauka jau pie durvīm sāka taisīt "pekstiņus', prasīdams visiem uzrādīt apliecības vai biļetes. Tad sāka vēlēt prezidiju. Izminējās gan skolotājus gan skolēnus, bet Cauka prasīja motivējumu kāpēc uzstāda kandidatūru. Beidzot Cauka teica "Es lieku priekšā ievēlēt..." un tad sekoja mans uzvārds. Visi protams prasīja motivējumu un tad - tiešām, atbilde, kas mani pārsteidza, skanēja: "Tādēļ, ka viņai ir tik skaistas acis". Vienmēr jau nu meitenes saka gan, ka man glītas acis, bet, ka Cauka to teiks, tas mani šausmīgi pārsteidza. Kādēļ viņš tā teica? Vai tiešām tas tā ir, vai arī - aktieri taču mīl mētāties ar komplimentiem. Bet lai nu tas paliek! tad Rugāja aicināja pie galda un man kā "goda loceklei" bija viņš jāuzlūdz. Tā nu sēdēju starp Cauku un Poķi. Tādu laimi jau nu es reti kad cerēju, bet aprasti jau tā ir: ko necer, tas notiek!
Pie galda daudz dziedājām, tad cēlāmies un sākām iet rotaļās. Tad sekoja valsis un pēc tam ar Cauku demonstrējām sfingu. Tad vēl dažas dejas, tad sudmaliņas Atvadu dziesma: Daugaviņa puto balti un mājā. Pa ielu gājām pa četri rindā: Poķis ar Cinti pa priekšu un pēc tam visa svīta. Dziedājām tautas dziesmas līdz pat Brīvības ielai. Tikai divas stundas bij tā prieka, bet gan jau vēl priecāsimies, kad būs darbs veikts. Tas jau droši būs maijā, bet tad ar pamatīgi. Un tagad man gribās: kaut Jāņus arī mēs varētu nosvinēt kopā!
Ja jau Cauka būs mūsu pulciņā, tad slikti nemaz nevar iet!
Vakar bija 5 cēl. mēģinājums. Bija arī Cauka un mūs pamatīgi dresēja. Bet man patīk tāda dresēšana. Tad tik jūt, ka nāk ārā.
Nu ir jāguļ, jo ir taču vēls.
Ak, Dievs, skola un mācīšanās!
Aizgājām, apmetām kādu līkumu un nācām mājā, bet kāda stunda bija pavadīta svaigā gaisā. Un mums jau bija vairāk kā stunda. Skuķiem uznāk dullums un ko tu darīsi!  Bet man galva vēl ir pavisam dulna un miegs arī nāk kā lietuvēns virsū. Un kad es padomāju par domrakstu, kas jāraksta, tad tīri nelabi apgriežas.
Gaisā kaut kas veidojas, bet tikai nevar saprast kas. Kaut nu būtu kaut kas labs - ilgi gaidīts!
Svētdien skolā vecāki rīko kādu pēcpusdienu. Tos priekšnesumus jau var noskatīties, bet ko tad vēlāk tur nīks atkal. Būtu labāk izgudrojuši vispār kaut ko interesantāku kā dejošanu. Nu kas tur par prieku visu vakaru kratīties! Nudien, tam jāapnīk! Bet tu redz, ka citiem neapnīk!
Ek, tā sāp galva, ka vislabāk tagad liktos gulēt, bet nevar taču - jāmācās. Kaut šis ceturksnis ātrāk paietu!
pirmdien, 18.martā.Vakar skolā bija muzikāla pēcpusdiena. No programmas vislabāk patika Lida Rubene, Sosāra orķestris, Olga Krūmiņa, Mūrnieks un Švinka, bet tas jau arī bija gandrīz viss.
Zāle bija pilna. Kad gāju uz skolu, tad bija tik nelāga dūša, ka domāju, ka griezīšos atpakaļ, bet skolā pa priekšnesumu laiku mans garastāvoklis "uzsitās" līdz 100⁰. pēc kura C vai R to nezinu. Bet ar vārdu sakot bija laba sajūta.
Pa dejošanas laiku sāku atkal  it kā savilkties sevī un vistrakāk jau nosita garastāvokli dejošana ar Raitu. Dejoju jau gan 
1945.g. 22.nov.
Te vidū trūkst tās četras lapas, ko es iedevu tai "duņai". Cik jocīgi, ja cilvēks, ko lūdz, tad es neparko nevaru atteikt. Es taču varēju mierīgi pateikt, ka man papīra nav un iet tālāk, bet man lūk ir tāda sirds, ka es pat "duņai" nevaru atteikt. Tā gan man diezgan labi patika, bija pēc izskata stipri inteliģenta. Gāju pie zobārsta un man viņai vajadzēja tieši uzdrāzties virsū. Ek, nekas taču liels nav noticis, tikai dienas grāmatā trūkst dažas lapas. Arī notikums!!!
var teikt pietiekoši, bet nez kāpēc nekas nepatika. Kad Aivars uzlūdza uz angļu valsi, tad man no tiesas sametās kauns, jo es taču nemāku nevienu tūri un Aivars tur taisīja visādus griezienus. Tīri jāpabrīnās bija par viņu, jo vēl 2.dec. viņš dejoja diezgan slikti samērā ar citiem puikām. Bet tagad jau sit tīri vai pušu vienu otru.
Bet man kaut kas ir noticis! Negribas nemaz smiet. Tāds kā gurdenums, kā skumja sajūta. Jūtos tā kā grīdas lupata! Nudien! Pašlaik nekas atkal nepatīk. Nav nekāda darba prieka. Man gan tāds tik pat kā nemaz šogad nav bijis. Bet tomēr dažu brīdi ir tāds enerģijas uzplūdums, bet pašlaik tiešām ir atplūdums. Brīvlaiks tuvojas, pienāks un ...paies. Pašlaik es negribu brīvlaiku! Ir taču tik labi skolā!
Gribas kaut ko jaunu! Ek, nelaba lieta! Svētdien dienā kā par spīti "Ieradies insp." un man jāiet uz Viļa Lāča pēcpusdienu!
pirmdien, 15.aprīlī.
Bet pirmizrāde brēkai vēl nav. Tur viņiem ir kaut kas saķēries. Smiļģis droši vien spļauj melnu. Bet interesanti būs redzēt "brēku" labojumā. Tad redzēs, kas viņiem nav paticis. Es gaidu pirmizrādi!!!
Vakar biju pie Rūtas uz dzimšanas dienu. Tur nu gāja visvisādi - gan labi, gan slikti.
Reizēm jau uzsitās tādi laba garastāvokļa viļņi, bet reizēm bija tāda dūša, ka gribējās pazust. Ja tur paši neturētu to garastāvokli, tad jau nekas arī nebūtu, jo Rūta galīgi neprot būt jauka namamāte.
Man gribētos ļoti, ļoti, ka es varētu savu iesvētīšanu nosvinēt kopā ar klases biedriem un vispār jauniešiem. Bet droši vien to nevarēs. Ak, briesmīgie laiki! Un tad varētu tiešām izstrādāt programmu un izdarīt tā, ka visiem paliktu labā atmiņā. Bet tur jau nav ko sapņot! Bet vai tas galu galā būtu tik neiespējami? Droši vien nē! Vajaga tikai uzņēmību!
Bet man taču vajaga saņemties, citādi es galīgi nobraukšu. Vai tev, meitēn, vairāk nemaz nav rakstura. Es jau nu galīgi nobraucu no ceļa grāvī, bet tur nekā nevar darīt, tam tā laikam jābūt.
Vēl kas jauns apstiprina manu jūsmošanu - es sāku jūsmot par Skug. Es tā pēc kārtas izjūsmojos, kas man nāk priekšā.
21.aprīlī, svētdienā.
Šodien taču Lieldienas! Mazliet ir tāda svētku sajūta, jo
piektdien, 26.apr.
Tā nu pagājis labs laiciņš, kamēr esmu rakstījusi. Esmu pa šito laiku milzīgi daudz bijusi teātrī. Esmu bijusi četras reizes uz "Brēku..." un labprāt ietu vēl 4as. Lilita ar Zīli taču ir tik jauki cilvēciņi. Viņu abu spēle mani galīgi aizrauj. Izrādes beigās es galīgi vai lēkāju pa savu krēslu. Vakar biju uz "Nemierīgo vecumu". Ļoti īpatnēja luga. Protams propoganda, bet Klētnieks tā spēlēja, ka nekas nelikās garlaicīgs. Arī Špīlberga taču bija lieliska. Tāds mierīgs noskaņojums bija visas lugas laiku. Esmu pavisam nogurusi. Nejūtos labi. Mana sirds streiko. Nu ar mācībām arī galīgi neiet. Tagad mani sāk cilāt, bet es protams nekā nezinu. Tīri kauns.
Man jau mazliet mācība ir un es ceru, ak mani tas uzpurinās un es mācīšos kaut cik, vismaz tur, kur man draud izsaukšana. Ārā ir lielisks laiks, bet klasē to nejūt. Man ir šausmīgs gurdenums un nekas nepatīk, pat mēģinājumu es negaidu.
Kaut atnāktu Cauka uzpurināt mūs, bet viņš jau tagad maz rādās.
Vai tad tiešām tas nebūtu kaut kā iespējams. Cik tad es būtu laimīga, ja es varētu braukt. Salabot, jau kaut kā varētu, bet galvenais ir apliecība un numnurs. Ja varētu kaut kā izkombinēt, cik tad būtu labi. Bet droši vien nekas neiznāks. Dzīve taču ir sūra!!!...
svētdien, 17. (sept.?) febr.
To jau var redzēt, ka domas pavisam kur citur blandās, ka raksta septembri. Kāpēc gan tik ilga klusēšana "mums" bija uznākusi? Nu to ties tagad izlādēšos. Sākšu no gala. Nu protams, meitenīt, kur jau Lilita apgrozās, tur arī "mēs" esam. Šodien biju 3.pils ģimnāzijā. Tur parastais muzikālais sarīkojums un ļoti īpatnējs - jo programmā piedalās absolventes. Jau ilgi priecājos, ka dabūšu Lilitu redzēt, un dabūju arī - tā pamatīgi. Priekšnesumu laikā es vairāk redzēju Lilitu, nekā citus. Benitu Ozoliņu ar gan klausījos no sirds. Nu protams - viņa taču arī no Dailes. Un tā pat Irma Laiva. Benita Ozoliņa tiešām jauki - izjusti deklamēja un stāstīja prōzā, bet Irma Laiva kaut kā nepatika - likās lieks skaļums - patoss. Dažas rindas varēja būt sirsnīgākas - izjustākas. Lilita deklamēja "Puķes", "Odu" un "Zvejnieces šūpuļa dziesmu" no tām pēdējā bija visizjustākā, pilnīga bauda klausoties viņas teiktos vārdos, "Odas" pēdējo rindu "Savu dzīvi it kā bultu tālē svied" viņa pateica it kā katram individuāli.
Pēc priekšnesumiem staigājām un meklējām viņu rokā līdz beidzot arī sameklējām un tad nu kāri uztvērām katru viņas teikto vārdu.
Visi mākslinieki arī sēdēja un ēda un mēs protams novietojāmies viņiem pretī. Pēc tam Lilita ar Benitu un Irmu iegāja savā bijušā klasē un uzrakstīja uz sola "Sveicu šeit sēdošo-topošo! Lilita Bērziņa (sēdēju šeit priekš 24 g.)"
Kad viņas nāca ārā no klases mēs gadījāmies ceļā un "Punka" - Vizmas klases audzinātāja iepazīstināja Vizmu ar Benitu un Lilitu. Es pilnīgi varēju raudāt aiz dusmām, ka es tā nebiju ar ko iepazīstina, bet es taču stāvēju apm. tikai soļa attālumā no Lilitas un tas taču arī ir kaut kas. Tad vēl mēs dabūjām viņas tuvumu just zālē un drīz pēc tam viņa - t.i. viņi, bet es jau tikai viņu redzēju aizgāja. Pēc tam ar Vizmu apgriezām dažus lokus valša un manas idejas ierosinātas mēs aizskrējām uz Nacionālo, tur pa vienām durvīm mūs izmeta, bet pa otrām mēs iegājām, jo bija starpbrīdis. Tā noskatījāmies 2 cēl. "Vilki un avis" un drāzām atpakaļ.
Drīz pēc tam nācām arī mājā.
Un šo vakaru es varu pieskaitīt tiem nedaudz jaukajiem vakariem, kas man paliks ilgi atmiņā.
Tagad ir tāda vēlēšanās (kā jau pēc visām labām lietām) kļūt labākai un galvenais par kaut ko arī kļūt.
Kas būtu, ja pamēģinātu ar to teātra skolu - "mēģināts nav paspēlēts" un tas var tikai par labu nākt. 
Ar labu nakti! plkst. jau 0.15.
Vakar atzīmēja Špīlbergas 40 gadus uz skatuves, Oša 30 g. un Kvēpa 30.g. darbību uz skatuves.
Apsveicēju bija labs pulciņš un ziedu arī. Tad vēl Elvīra Zālīte bija atsūtījusi telegrammas veidā katram gaviļniekam apsveikšanas dzeju. Arī Dailes teātris bija "sarīmējis rīmi" un Zīle to nolasīja. Lilita Špīlbergai pasniedza atsevišķu dāvanu no aktrišu grupas. Tas bija viszolīdākais apsveikšanas veids. Pārējie apsveicēji vai nu neprata labi latviski, vai arī apsveikšanas veids nebija tik labs. Arī R.Bērziņš, kā jau skatuves cilvēks, apsveica svinīgi, bet, piejaucot klāt polītiku, atkal kļuva neciešams.
Kad gājām mājā, man bija tāda sajūta, ka pati esmu apsveikta un tā vien noturējos, ka nelēkāju pa ielas vidu. Man patīk, ak teātris ir pilns un ka tur valda svētku noskaņa. Es personīgi nevaru skatīties lugu, ja zāle ir pustukša. Man tukši krēsli it kā traucē.
Nu, svētdien Dailīte jau arī būs pilna. Es nemaz nevaru sagaidīt svētdienu.
Pa brīvo nedēļu noteikti jāredz "Ieradies inspektors". Māmiņa gan noteica, ka nu jau man mēnesim pietikšot, bet es domāju, ka mēnesim jau nu gan nē. Tagad man gribētos būt katru vakaru teātrī.
Bet no Dailītes vairāk arī neviens nebija kā tikai Lilita un Zīle - abi mūžīgie mīlētāji. Bet kas gan gribēja pa tumsu iet mājā un parasti godināšanas taču ieilgst.
Nez, vai Dailītē neviena jubileja nav sagaidāma? Bet Dailīte jau parasti laikam klusu atzīmē savas jubilejas.
Jā, ir liela atšķirība starp Nacionālo un Daili. Pirmkārt jau Dailītē nepaceļ priekškaru pēc ainas vai cēliena, bet Nac. to velk augšā - vajaga vai nē.
Tad vēl dekorāciju ziņā ir atšķirība, es tikai nevaru atrast vārdu kā to apzīmē.
Nac. piemēram vienam sīkumam dekorācijā jāapzīmē kaut kas lugas saturā. Piem. "Vilkos uz avīs" apsegtais lustrs nozīmē kapi - tālisma bojā eju un tagad "Uz kuŗu ostu" lielais zirnekļu tīkls un tanī studentu rapieri - korporāciju krāsas. - satinušās zirnekļu tīklos. Dailītē kaut ko tādu, kas kaut ko simbolizētu nevar atrast.
Katram teātrim jau ir sava seja. Tā Dailīte skaitās formas teātris, bet Nacionālais - idejas.
svētdien, 31.martā.
Šodien pēdējā brīvā diena. Tā arī pa visu šo nedēļu es nepaņēmu savu kladīti rokā.
Sāksim tad no paša gala.
Sestdien Rugājai no rīta nodziedājām "Daudz baltu dieniņu"... un pasniedzām torti. Viņa bija ļoti laimīga un aizkustināta un uzlūdza mūs visus "brīnumputna meklētājus" uz kafiju. Tā kafijas dzeršana būs rīt.
Svētdien biju uz V.Lāča literāro pēcpusdienu Dailītē. Zvejnieka dēls nesajūsmināja. Uzvara jau bija redzēta, bet abi noveļu dramatizējumi ļoti patika. Pārējās nedēļas dienas gandrīz visas nostaigājām ar Vizmu gar un pa teātriem un darīju sīkus dažādus mājas darbus. Nu tā brīvā nedēļa ir cauri un tagad, domājot par mācībām un eksāmeniem, man šermuļi skrien pār kauliem. Vēl tikai 6 nedēļas, tās droši vien paskries ātri, un tad eksāmeni.
Vizma saka, lai braucot pie viņas radiem uz Valmieru, bet redzēs, kur man sirds aizvilks. Ar māmiņu runājām, ka nevajadzētu palikt uz eksāmeniem, bet sperties vien
Piektdienas vakarā aizbraucām (dramatiskais) uz Bulduru dārzkopības skolu Līgot. Kukulim vedām līdz Blaumaņa "Siventiņu", ko lieliski nodeklamēja Arvis, tad Aivars stāstīja vēstures skolotāju un es un Haralds uzstājāmies ar "Labo audzināšanu". Mūsu priekšnesumi radīja dzīvu atsauksmi bulduriešos. To nakti tika pie ugunskura līgots, tika daudz dejots, kā par brīnumu arī es diezgan daudz dejoju, tika iets naktī uz jūŗu un otrā rītā vēl tika aiziet pie Rūtas. Tā jau tas vakars ir palicis diezgan labā gaismā.
Šodienu izpurgāja galīgi! Ģeogrāfijas eksāmenu nolika vakarā un tā es uz Daili uz Gorkija piemiņas akta pirmo pusi netiku. Pēc ģeogrāfijas eksāmena par to noraudājos. Raudāju tādēļ, ka gāja uz divām pusēm slikti. Ja būtu redzējusi visu, kas šodien bija Dailē, tad manis pēc varēja būt kaut vai ģeogrāfijā. Bet nu ir slikta atzīme un arī Dailē visu neredzēju var teikt, ka neko neredzēju, jo Buļičevu jau esmu neskaitāmas reizes redzējusi, un no tās Krievu Drāmas neko nesaprotu.
Pašlaik man tā riebj domāt par Jāņiem, ka to nemaz izteikt nespēju. Mani rauj pušu. Ir divas iespējas kā pavadīt Jāņus: Vai nu Ziemeļblāzmā būt Dailes tuvumā, vai braukt kopā ar Rūtu, Laimu, ilgu, Aivaru, Elmo un Piču pie Bisiņa.
piektdien, 21.jūnijā.
Nu visi eksāmeni nolikti. Tā tad no šīs dienas sākās suņu dienas. Braukšu uz "Jaunzemjiem" atkal. Varbūt netālu dzīvos arī Laimdota. 
Trešdien biju skolā uz septītās klases izlaidumu. Tas bija ļoti jauks. Mani jau iepriecināja Alma Ābele, kas palika arī uz dejām mūsu vidū. Cauka arī bija, bet dažu brīdi man krita uz nerviem viņa uzvešanās. Man sametās kauns no Ābeles...
Laikam jau man būs jābrauc ar to "šaiku" uz laukiem līgot, jo, ja aizbrukšu uz Ziemeļblāzmu, tad varu atkal atsvešināties no tiem. Man jau gan daudz labāk patiktu būt Dailes tuvumā, bet neviens jau to nesaprot. Dažu brīdi man šķiet, ka varētu iztikt tikai ar Daili, bet kad padomā tuvāk, tad jāsecina, ka arī skolā visi ļautiņi man ir mīļi un, ka bez viņiem iztikt nevaru.
trešdien, 26.jūnijā.
Nu tie Jāņi pavadīti. Manas pienākuma jūtas lika man braukt ar "šaiku" uz Līgām t.i. Bisiņa mājām. Nevarētu jau teikt, ka šie Jāņi man patiktu, bet labāki par citiem jau viņi bija. Varbūt būtu labāk bijis, ja es būtu aizbraukusi uz Ziemeļblāzmu, bet kas nu to var zināt. 28.jūnijā Nekas sevišķs jau "ligās" nebija. Mēs Līgo vakarā mazliet palīgojām, padziedājām un gājām gulēt. Jāņu dienā spēlējām voleju un ... garlaikojāmies. Ko es tur atzinu par labu, tas bija - pieēšanās.
piektdien, 28.jūnijā.
Kāpēc zobiem jābojājās? To nu lūk es nesaprotu. Galu galā, ko tad lai dara, ja tik jaunam cilvēkam kā man jau jāšķirās no viena zoba. Ak neraža!
tenēm: Laima, Rūta, Maiga. No zēniem: Aivars, Andris, Elinō un varbūt Pičs. - pēdējo gan labprāt nevēlos. Gaužam maz mēs būsim, vai mēs spēsim labu noskaņu radīt un paturēt. Vieniem pašiem mums neizdevīgi Līgot - tomēr esam par maz. Bet varbūt, ka tur radīsies jauki ļaudis. Man tomēr šķiet, ka... neizdosies. Bet paprovē to iestāstīt Laimai. Vai tomēr lielā barā nebūtu labāk? Es jau nu būtu ļoti priecīga, ja varētu būt kopā ar Cauku, Singu un Rugāju. Bet tas jau neesot iespējams. Gribās atkal satikt Cauku. Tas ir cilvēks, kas uzmundrina. Pēc sarunāšanos ar viņu, kaut arī tikai pāris vārdi ir runāti, esmu parasti labā omā, ak gribās kalnus gāzt. Nu ja, no viņa jau dveš kaut kas dailenisks. Un, protams, kas no Dailes tas ir labs. Kādēļ gan, pārnākot šodien no Nacionālo nesajutu to, ko parasti no izrādēm nākot. pirmkārt šī luga jau man nepatika un otrkārt tur nebija neviens aktieris - gribēju melot tomēr viens jeb labāki sakot viena bija, kas patika un tā bija Klinte. Drāmā man patīk tikai: Špīlberga, Klinte, Ezeriņa, Osis un Katlaps, šķiet Klētnieks arī izveidosies par lielisku aktieri. Viņš jau tagad ir lielisks. No Dailes nākot parasti man gribās kļūt labākai. Māmiņa gan barās, ka tik daudz skreju uz teātriem, bet ja viņa zinātu, cik lielu iespaidu uz mani atstāj Daile, tad viņa neko neteiktu. Un vēl pie tam ļoti labu iespaidu nevis sliktu. Varbūt uz citām meitenēm teātris atstāj sliktu iespaidu, varbūt viņas meklē dēkas, bet es par kaut ko tādu nemaz pēc teātra izrādes nevaru domāt.
Es vairs neredzu lugas tēlus, bet gan tikai tos, kas tos tēlus veido. Tagadējās lugas lielāko daļu ir bez laba satura, bet es viņas varu skatīties desmitām reižu. Un tas ir tikai tādēļ, ka tīk vērot aktieru spēli. Daži cilvēki ir tik stulbi un atzīst, ka vēlākās izrādēs aktieris spēlē sliktāk kā pirmās, (Man šķiet, ka es arī esmu bijusi tā stulbā un tā domājusi) bet tagad redzu, ka ar katru izrādi aktieris atrod ko jaunu, bet dažreiz jau arī "pārsit pār šņori". Varbūt pēdējās izrādēs nav tā iekšējā satraukuma, bet dažiem aktieriem tas pat kaitē, dažiem jau nu gan palīdz. Tagad piemēram "Viļņojās jūŗā" viņi tā izspēlējās, ka tīri prieks skatīties. Kā piemēram nez vai pirmajās izrādēs Ozoliņš, Adernieks un Paegle tā saspēlējās, kamēr Valdmanis dziedāja. Tagad pat viņu spēlei saturu jūt.
Šķiet viņi visi ir tik draudzīgi. Varbūt tā tik izskatās uz skatuves un aizkulisēs nemaz tā nav. Bet es taču ceru, ak tomēr tā ir. "Jegors Buličovs" ir dabūjis pirmo vietu un laikam braukšot uz Maskavu. Tas jau nu man diez kā nepatīk, bet ja viņi brauc jūlijā, tad jau var braukt arī, jo tad es nebūšu Rīgā un tad man, uz laukiem sēdot, sirds arī tā nesāpēs, ja labākie būs prom.
Bet kas tad man šodien uznācis, ka tik gaŗi runāju. Tā zaļā tinte vai būs vainīga. Tīri laba tāda zaļa tinte, kad citādas nav pie rokas.
Rīt atkal eksāmens, bet es neņemu nemaz grāmatu rokā. Rūķīši jau priekš manis nemācīsies. Pašai vien būs jāmācās, bet es jau protams iešu gulēt un nemācīšos. Vai tad nu man akurāt tas piecnieks vajadzīgs!
piektdien, 7.jūnijā.
Nākošo piektdienu mēs braucam (t.i. no dramatiskais pulciņš) uz bulduru dārzkopības skolu. tur tiem beidzās mācības un tad nu viņi uzaicinājuši mūs uz tādu kā Jāņu ievadīšanu. Mana vēlēšanās jau nu būtu - kaut Cauka arī tur būtu. tad būtu pavisam cita lieta. Tas nu tā. Uz Sesavu laikam neiznāks braukšana. Tagad runāpar 12 km no Rīgas pie Elmo klases biedra Bisiņa. Mani diezkā tas vis neiepriecina, ka būs divi - Pičs un Bisiņš, kas nemaz neiederās mūsu grupā. Bet varbūt, ka būs labi.
Rītvakar ar Aivaru iešu uz Rigoleto. man briesmīgi nepatīkami, ka Aivars pirks atkal biļeti, bet ko tur var darīt!
pirmdien, 10.jūnijā.
Sestdienas vakaru biju uz Rigoleto, bet diez kā jau nepatika. Mums jau tagad dziedātāju nav. Visas balsis it kā par sīkām. Vienīgi orķestris patika, bet tas arī bija viss, kas to vakaru patika. Nebija jau tāda sajūta kā no Dailes nākot. Vakar bija pirmie Vasaras svētki. Tos pavadīju arī labi. No rīta kārtīgi izgulējos. Dienā aizgāju uz Daili uz abām novelēm, bet pievakarē gāju ar "ģimeni" uz kapiem. Māmiņa vakar nolasīja sprediķi, ak nemaz ar "ģimeni" es kopā neturos. Nu kas tad man tā ģimene ir: māmiņa, pāris vecu un pāris jaunāku onkuļu un tantu.
Ko es ar viņiem. Apnīk klausīties viņu "gudros" spriedumus u.t.t.
Pa vakaru pie tantMartas svētījām Vasaras svētkus. Mana ''ģimene" spēlēja kārtis, bet es tupēju gultā un lasīju Konversācijas vārdnīcu. Vismaz viņiem bija apmierinājums, ka esmu pie ģimenes. Nu es varu atkal labu laiku brīvi uzelpot...
Šodien nenormāli ilgi gulēju un tad veļ uzcēlos sagurusi, tad uznāca Vizma un mēs abas pētījām abu manu brāļu raksturus pēc viņu domrakstiem, vēstulēm un literārajiem darbiem. Ai, ja: kaut man būtu vecākā brāļa pacietība darbā un jaunākā brāļa gudrā galva, tad jau es būtu kaut kur liekama: bet tagad. Bet es nevaru saprast kā es varu būt tik stulba: Nu jā es jau tas trešais un tas muļķis! Atkal jau gaudu ziņģe! Rutel, pieņemies prātā! Ko līdz gaudošana. Labāk saki tā: es zinu kur ir mans ceļš un dienu no dienas es pa to iešu, lai nokļūtu pie mērķa...
Šodien biju pie Dailes redzēju Cauku. Man auksts un karsts noskrēja pār kauliem. Es taču varēju būt tuvāk, varbūt viņš aprunātos, bet viņš gan briesmīgi, cik bija redzams steidzās. Nekas, drīz būs piektdiena un tad jau redzēs, vai Cauka būs vai ne. Kaut nu būtu!
pirmdien, 17.jūnijā.
Atkal jau nedēļa aizvadīta. Nolikti vēl trīs eksāmeni un nu tikai pāri palicis viens.
Ceturtdienas vakarā man pārsteigums bija Dailē. - Klaudio "Brēkā..." bija Pabriks. Es jau gan biju tikai uz pēdējo cēlienu.
ceturtdien, 30.maijā.
Es aiziešu neziņā! 
Man vajadzētu mācīties, bet es tikai uz teātra pusi vien skatos. Vai tad nu tiešām es sevi nevaru savaldīt. Nudien, manī ir iesēdies nelabais, kas mani dīda un dīda. Kāds tur labums būs, ka atkal šovakar redzēšu "Brēkas"... pēdējo cēlienu? Nekāds. Tikai mani satracinās vēl vairāk. Jau no vakardienas staigāju apkārt kā apmāta nekur nav miera. Kur es varētu sev mieru gūt?
Ienāca prātā, ka gribās atkal reiz redzēt Cauku, dzirdēt viņu runājam. Tas uzlabotu dūšu. Būt kopā ar "meklētājiem" un vadītājiem. Tas droši izvērstos par jauku vakaru.
Bet ko lai daru ar sevi - nemiera garu. Zinu, ka man būs mokas nodzīvot uz laukiem, bez draugiem; bez teātŗa. Bet pārmaiņu man vajaga, citādi galīgi sajukšu. Kā man nav bailes nemācīties! Pilnīgi vienaldzīgi jau nav cik es dabūju, bet tomēr vienaldzīgāk kā agrāk.
Esmu tomēr stipri mainījusies! Tā Ruta, kas bija agrāk - tās vairs nav. Agrāk es kopā ar Maiju par citu neko nedomājām kā par mācīšanos. Manas domas tagad ir teātris, mana mīlestība - teātris. Gribas jau būt draugu pulkā, bet atsevišķu tā saucamo sirdsdraugu man nevajaga.
Laima gan saka, ka mums ir medus mēnesis, bet vai tad viņa tiešām nejūt, ka tik liela mīlestība man pret viņu nemaz nav. Mana mīlestība ir koncentrēta vienā virzienā - Daile un dailenieši. Viss, kas no dailes man liekas tuvs un mīļš.
Bez tam esmu meiteņu draudzībās vīlusies, neciešu vairs meiteņu draudzības. Pagaidām man tāda arī nav vajadzīga. Man ir Vizma - ar to es eju uz Daili, viņa piedod vajadzīgo noskaņojumu, bet tādēļ es viņu nesaukšu par sirdsdraudzeni. Vispār, kas ir sirdsdraudzene? Ja vajag "izlādēties", ja tevī kas smags sagūlies, tad vajaga sirdsdraudzeni, bet ne vienmēr sirdsdraudzene uzklausās un jūt līdz. Lielāko daļu meitenes grib, lai viņas uzklausa un jūt līdz, bet pašas bieži pavirši noklausīties dažādos draudzeņu bēdu un prieku stāstos. Meitenēm ir nejauka īpašība - klačoties. Baidos, ka arī es neesmu to piesavinājusies. Labāk gan no kaut kā tāda turēties pa gabalu...
Es jau laikam aiziešu uz "Brēku...", bet rītu gan to sutu jutīšu...
trešdien, 5.jūnijā.
Tik ilgi nav spalvaskāts rokā turēts! Tīri vai roka atradusi no rakstīšanas. Nu jau tikai mutiskie eksāmeni. Eksāmeni man liekās uz 4-niekiem. Bet tas taču ir spīdoši salīdzinot ar to, ka nemācos. Tagad reti kādu vakaru esmu mājā. Parasti sēžu Dailītē kaut vai vienu vai divus cēlienus. Māmiņa jau piedraud ar mājas arestu, bet es taču nespēju ie-
tagad piemīt. Dusmas uz sevi - es vairs neteikšu un nesolīšos, ka kļūšu labāka, varbūt tad... bet tas taču atkal kā solījums.
Daudzreiz vainoju ārējos āpstākļus, bet kad tā labi apdomā, vai tad tiešām vainīgi ārējie apstākļi un tad izrādās, ka tikai es pati un neviens cits.
Skuķēn, skuķēn kāda būs tava nākotne!?
sestdien, 2.martā.
Šodien taču mums beidzot bija jānokārto tas klases vakars. Gāja jau kā pa celmiem, bet vis taču ir labs, kas aiz muguras. Es vismaz sevi izglābu ar labu izturēšanos, citādi jau galīgi izgāztos. Pašai bija prieks, ka varēju tā izturēties. Pēc visa tā šurumburum, dejojām - maz ja prieka bija, bet klases vakars, ko tu cita darīsi. Tad atnāca Vizma un mēs noskatījāmies trešo reizi "Buļičevu" Šoreiz gan tikai 2 cēl, jo 3. iznāktu par vēlu. Kā man patika! Gandrīz varu teikt, ka labāk par pirmajām divām reizēm. Vispār viņu spēle arī bija lieliska, šoreiz daudz brīvāka un it kā "smaidīgāka".
Biju laimīga, ka varēju pasēdēt teātrī un nebija jātup vai "jākratās" skolā.
Rutel, vai tu negribētu skolā pamēģināt nospēlēt komēdiju. Sāc pirmdien un varbūt, ka tev izdodas. Bez tam tev būtu daudzkas jādara - nu to jau tu pati zini.
Rutel, sāc taču beidzot būt prātīga. Nu dari taču to prieku man, nu netaisi skābu ģīmi un nesaka: Tik daudz reiz jau mēģināts - nekas nav izdevies!" Bet saproti - jāvar, jāvar, - sapurinies!!!
piektdien, 8.martā.
Uznāca vēlēšanās pa ilgiem laikiem ierakstīt. Nupat es sevi pieķēru, ka tomēr nevaru visu ko gribu ierakstīt dienas grāmatā. Kādēļ gan tas tā, vai es baidos. Nujā, var jau nākt kādreiz šī kladele svešās rokās, bet kas tad, galu galā par to, lai lasa. Un ja to lasa vēlākās paaudzes, tad jau pavisam labi.
Skolā lielāko daļu vis pa vecam, Šodien avīzē bija par eksāmeniem. Jā, pavasaris un līdz ar to vasara nāk ar skubu. "Lolitas brīnumputns" iet pilnā sparā.
Ar matemātikām iebraukšu purvā. Bet tas jau arī vēl nav nekas.
Ek... gribās te kaut ko rakstīt, bet pilnīgi it kā instinktīvi viens aizliedz.
Šodien bija visādas jocīgas sarunas starp mūsu kakta locekļiem un kādēļ Aivars nosarka, kad Bedrītis teica: "kā tie abi amzējās!" Es taču vispār tādu varbūtību nepielaižu, ka es A. patiktu, bet ir jau arī maldīties cilvēcīgi.
Dzirdēju kaut ko no A. sarunas ar Bedrīti. Viņam patīk kaut kas saimniecisks. Un vai zini, meitēn, no šīs dienas tev tas mazliet tā kā vairāk liek domāt par A. Jo tu jau vienmēr sapņo arī par kaut ko saimniecisku kā par "provi" par savu māju vai taml. Bet ko nu tu! Tu taču neesi ne glīta, ne arī augums kāds, Tu esi mazbērns vēl.
Tev bieži uznāk tāds "nelabums" un tad to domā "es viņiem parādīšu", ko tāds mazbērns "spēj". Bet drīzi vien tu kļūsti tiešām atkal "mazbērns".
Es pašlaik iedomājos kaut ko atkal, bet
Man ir tāda griba rakstīt, ka nevaru noturēties. Parasti jau griba rakstīt ir tad, ja kaut kas ir uz sirds. Bet nav taču man kaut kas slikts vai labs noticis. Tikai šodien atkal jūtos it kā viena. Protams sēžu jau ar Laimu un dažu brīdi esam pavisam mīļas, bet ar Laimu taču laikam īsta draudzene neviena nevar būt. Viņa ir tikai tāda klases biedrene.
Bet esmu notvērusi dažus Rūtas skatus uz mani, tad, kad kaut ko domādama skatos uz Aivaru. Un Laima arī reiz kaut ko jocīgu izmeta. Bet ko es tur? Daļēja taisnība jau ir, ka domāju dažu brīdi par Aivaru, bet ne jau tā..., bet gan kā par klases biedru un vispār kā par vienu cilvēka tipu.
Kādēļ man vairs nevar būt īsta draudzene? Bet vispār, kad es palasu, ko esmu agrāk rakstījusi, tad man paliek tā jocīgi, cik daudz un dažādu domu mana galviņa nav izdomājusi. Te es nolieku vienu cilvēku un otru ceļu debesīs, bet te atkal, to ko pēlusi - ciešu un to ko cēlusi - neciešu vairs. Un tad, ja tā palasītu kāds cits, tad tas gan pabrīnītos, par cik daudz personām esmu jūsmojusi un atkal esmu atmetusi tās. Tiešām es esmu galīgi nenosvērta meitene, kas nekad laikam līdz sirds dziļumiem nepapētī - vai tas cilvēks man patīk vai ne.
Vai kā negribētos, ja šito kladi kāds lasītu. Un ja to zinātu, tad rakstītu vēl vairāk, bet ar kaut ko rakstītu vispār ir ļoti riskanta lieta. Es jau pati jūtu, ka visu es nepasaku, ka bieži kaut ko atstāju nerakstītu. Bet man ir kauns pašai no sevis un arī bailes par to, ka kāds cits varētu ielauzties manā domu pasaulē. Ai, kā to es nicinātu, kas slepeni lasītu manas domas, jo lasīt jau es dodu dažas reizes kādam.
trešdien, 20.martā.
Šodien iešu uz Tartifa pirmizrādi. Par to esmu šausmīgā sajūsmā. Uz Nacionālo vēl nekad uz pirmizrādi neesmu bijusi. Cīņā uz Lāča pēcpusdienu biļetes vēl nav dabūjamas. Kaut nu tur arī laimētos! Pa brīvlaiku varēšu apskatīt tās lugas, ko neesmu redzējusi.
Vakar bija Lolitas  mēģinājums. Sēdēju kā skroders uz galda, bet jāiedomājās, ka tas ir nez kāds tronis, vai buduars. Lielā koka suka noderēja par spoguli un papīra kurvis par putna būri. Mēģinājumi jau jauki, bet par maz mūs dresē. Man tekstu taču vajag daudz vairāk slīpēt, kā to dara tagad.
piektdien, 22.martā.
Vakar biju "Uz kuru ostu". Luga jau nu riebīga, jo lielāku daļu polītiska. Galīgi nav patiesības. Viss tā pārspīlēts, ka rieb skatīties. Bet tā kā tēlotāji labi, tad jau varēja iztikt. Dabūju redzēt Līni pirmo reiz. Lai gan stipri jauna, tomēr redz, ka spējīga aktrise. Tur bija vēl kāda jauna Aina Avotiņa, bet tai kustības nebija brīvas un varēja redzēt, ka viņa tiešām jūtas "kā uz skatuves.
Baltais vilks visus izsmīdināja, bet dažās vietās zobgalības bija pārāk asas un nenāca nemaz smiekli.
piektdien, 3.maijā.
Apsveicu Tevi dzimšanas dienā un novēlu visu to, ko jau parasti tādās reizēs novēl. Jā, atkal viens gadiņš aiz muguras. Rutel, vai Tu reiz nekļūsi prātīgāka? Vai vienmēr Tu būsi tik bērnišķīga? Bet bērnišķīgums taču ir jauka lieta. Bet viena lieta gan slikta - Tu nezini, ko Tu pēc skolas beigšanas gribi darīt. Tevi pagaidām nekas neinteresē. Teātris? Bet to Tu arī gribi skatīties, nevis pati spēlēt. Bet vai vakar nebija jauki, ka Cauka bija. Uzreiz cita duka un cita patika spēlēt. Šodien liktenīgi aizvazājos Aivaram līdz uz Jaunatnes teātri un tur uz aktieru dēli izlasīju, ka Smiļģis referē par Lielu brēku, mazu vilnu - vot, tas ir liktens. Tad vēl šodien dzirdēju, ka dailenieši resp. Smiļģis ar Leimani kašājas un ka Smiļģis it kā atteicies no savas vietas - tīri nelabi apgriežas par to domājot. Visādas domas maisās pa galvu, bet neko prātīgu nevaru izdomāt. Drīz būs luga uz skatuves, tad būs jādomā par eksāmeniem un tad būs jābrauc uz laukiem. Pašlaik mani nekas neapmierina, nekur es nerodu mieru. Liekas, ka dzīvē mani nekas neinteresēs un vispār es atrodos tādās dvēseles svārstībās, ka citam būtu bail būt manā vietā. Kur es varētu rast apmierinājumu?
"LOLITAS..."
svētdien, 12.maijā.
Pēc ilgāka laika gribās atkal atvērt šos melnos vākus un kaut ko ierakstīt. "Lolitas brīnumputna" pirmizrāde nu ir gaŗām. Cik nesen vēl mēs visi vēl sēdējām pie mūsu mīļās skolotājas Rugājas un kopā ar Cauku lasījām lomas un gudrojām, kas mums iznāks. Nu viss ir tik jauki iznācis, ka to nemaz nevar aptvert. Liela pateicība par to, ka vispār varējām uzstāties samērā labās dekorācijās un, ka techniskā puse ir tik labi tika nokārtota ir Aivaram. Tas zēns ir gan ko vērts! Visi taču spēlēja tik labi, ka nav ko teikt. Pats par sevi jau vienmēr ir sliktākās domās. Patiesību no neviena arī nevar dabūt zināt. Tagad par sevi nevaru tikt gudra - vai tiešām man ir kas no talanta un, vai es varētu ko sasniegt, ja es gribētu. Šķiet, ka šķērslis būtu izskats, bet jau nu raksturlomas, tad tas vairs nav šķērslis. Patīk jau man strādāt tādā pulciņā kā mūsu. Ar prieku vienmēr gāju uz mēģinājumiem un tagad būs žēl un nepierasts, ka nebūs jāiet, bet traucēja jau arī skolas mācības. Nu man jau ir tā, ka nevaru būt apmierināta, ja mācībās iet slikti un tas pamazina prieku strādāt ko citu. Bet es esmu šausmīgi jūtīga. Mums jau tas negadījās, jo ar skolniekiem protams režisori ir iecietīgāki, bet lielajos teātŗos protams režisori sabļauj tā, ka zūd prieks uz vairākām dienām...
Priekš izrādes mani uztraukums nemocīja, bet tad gan uztraucos, kad veŗās priekškars. dažiem ir otrādi.
Atkal jau prātā ienāca mācības un tas šausmīgais fakts, ka nekā nekur nezinu un eksāmeni durvju priekšā. Ko gan es varētu dzīvē sasniegt! Laikam gan neko!
gi apcēlām, bet kādreiz jau viņai der arī. Viņa vienmēr tāpat arī pasmaida par citiem, kāpēc gan viņa vienmēr būtu izņēmums?
Rūtu jau nu "apceļ ar" Skursteni. Tāpat jau kaut kas vienmēr jāatrod par ko paņirgāties, bet tā jau "mūsu kakts" nevar iztikt.
Rūtu svin savu dzimšanas dienu. Es taču arī, laikam aiz žēlastības, esmu uzlūgta. Bet man galīgi negribas iet. Bez tam tur jau nebūs no mūsu klases vien, bet arī no citām un pašu māju ļaudis viņi tur daudz. Bez tam es tās "grēfenes" neko ar nepazīstu. Simtreiz labāk sēdētu Dailītē.
Es taču sabiedrībā jūtos tik neērti. Nekad nejūtos tā īsti brīvi. Nu droši, ka tur nejutīšos, jo man taču diez kā tā sabiedrība nepatīk. Bet kas Ābelei šodien t.i. šovakar bija noticis!? Viņa tik bieži smagi nopūtās un laikam taču raudāja arī. Par Vanadziņu stāstot, viņa taču bija tīri žirgta, bet vēlāk viņa it kā redzami sakritās. Un kad Inga, noliecies pie Ainas kapa, čukstēja atriebības vārdus, tad viņa tik smagi nopūtās un abi ar Valdmani bija tik saduguši sevī.
Viņa jau gan varēja izdomāties krustām šķērsām pa to laiku, kamēr Valdmanis stāstīja. Un varbūt viņa iedomājās savu vīru un tādēļ kļuva tik skumja.
Kas gan aktieriem nav jāpārdzīvo! Tas taču pilnīgi saprotams, ka aktieri tik ātri dabū nervu sabrukumu.
Bet vajadzētu mācēt tā dzīvot, ka arī pamatīgi nervus atpūtina.
Ai-ja!
trešdien, 10.aprīlī. 1946.g.
"Ak Spēlīte"
Ome - Marija
Nipernādijā
Šodien jau es nemaz netvēros skolā. Domāju par to, ka vakarā iešu atkal uz mīļo Dailīti. Bet nu atnāca Vizma ar pavisam bēdīgu fizionomiju un paziņoja, ka šovakar būšot fotogrāfēšana un tāds ritīgs mēģinājums nemaz nebūšot. Un ja nu mēs netiekam iekšā.
Ak Dievs! To es neizturēšu! Šodien staigāju dziedādama, tādēļ jau laikam neveiksies.
Bet nevajaga būt māņticīgam. Gan jau būs labi. Ak spēlīte, to tikai dabūs pēc pāris stundām zināt, ja šovakar tiktu Dailītē.
Tas būs redzams še tālāk......
Ak spēlīte! Meitēn, tu vari būt laimīga! Tu taču redzēji "Lielo brēku..."Nē, Tev laimējas gan! Ritīga "cūcene"! Bet tad nu gan nabaga "vecīti" apcēlām. Viņš taču mums pilnīgi uz papēžiem (var redzēt, ka man domas jau uz skatuves) kāpa. Bet tomēr mēs uzmukām augšā.
Izrāde jau bija sākusies, bet kas par to! Starpbrīžos jutāmies (Vizma un Valdiņa) kā kādā ģimenē ielauzušās. Visi apzīstami, visi sveicinājās, tikai mēs trīs pilnīgi kā izolētas no visa tā. Un ko tu neteiksi - pat Daugule sēdēja trešā rindā. Droši vien Runcis to bija ievedis. Ak spēlīte! Lilita taču bija lieliska Miķeliene! Un Ābele tāpat! Un Zīle un Adernieks! Un Kreicums un Michelsons un... un...un ... "ak spēlīte", visi taču patika!!!!
Dažu brīdi pat uzlidoju ekstāzē!
Pēc izrādes gaidījām Lilitu, bet nesagaidījām. Viņa bija kaut kur aizķērusies...
Vaī! Man taču Laimai jāatbild!
Bet es taču nevaru pašlaik sevi uzvarēt un rakstīt kaut ko, kad esmu iespaidos...
domāties, ka varētu nedēļu nosēdēt pa vakariem mājā. Man gribās redzēt daileniešus just viņu tuvumu un tur nu nekā es nevaru darīt. Mana lielā mīla pašlaik ir - Daile...
Dažu brīdi pat man nepatīk būt kopā ar Laimu un Rūtu (ar tām jau pēdējā laikā vairāk esmu kopā). Gribās būt vienai. Kāpēc jau pagājušo gadu man nebija Dailes, tad es mazāk izjustu to, ka esmu atstāta - viena. Jā, kāpēc gan šogad esmu tā "cēlusies", ka esmu ieguvusi Laimas un Rūtas labvēlību. Es taču neesmu mainījusies, bet laikam gan viņas mainījušās.
Ar vārdu sakot esmu pašlaik apmierināta, ja tikai mani nemocītu kāds jautājums: "Ko es darīšu pēc ģimnazijas beigšanas?"... Nupat izlasīju par mazo deklamētāju Ziedieni Bērziņu. Jau pavisam maza būdama viņa saka: "Ļoti gribu būt liela un laba aktrise!" Viņai ir tikai 9-gadi, bet jau 5 gadu vecumā viņa dekalmē rādiofonā. Tīri apskaužams bērns! Viņa zina savu ceļu un droši savu mērķi nemainīs. Es mocos un laikam mocīšos vēl ilgi ar šo sāpīgo jautājumu. Ja es būšu aktrise, tad tikai laba. Negribu visu mūžu par statisti vai mazo lomu tēlotāju nodzīvot. Kas notiktu, ja tiešām saņemtu dūšu un teiktu - "Es kļūšu aktrise un centīšos būt laba aktrise!" Vajaga tik sevi iespaidot un tad būs labi.
Ko līdz vienmēr gaudas - Es nekā nevaru, es nekur nederu! man vajadzētu mazliet pašapziņas, ticību sev, tad varbūt tiktu ar sevi galā.
Kas attiecās uz talantu, tad tas taču man mazliet ir, jo Cauka un tāpat citi, tad taču to bez iemesla neapgalvotu. Mazliet talanta un dūšīga darba sajaukums - ar tādām zālēm var ilgi dzīvot un labi pie tam.
Ai, Rutel, ja Tu varētu tik sevi pārvarēt, tad jau būtu labi. Varbūt, ka Tu pat kļūtu laba aktrise, bet izskats? Ak Dievs, Vai tad tas nevarēja būt labāks. Ko līdz daiļas acis, ja sejas panti un uzbūve nav samērīgi. Tad nelīdz pat grims. Pavisam neizteiksmīgu, bet pareizi veidotu seju var uzgrimēt skaistu, bet ar manu jau neko nevar iesākt, to jau redzēja Lolitā...
Un tagad mazliet par Jāņiem. Jāņi jau dūšīgi tuvojas, šodien jau 5. tagad jau var skaitīt dienas nav jāskaita mēneši, arī nedēļas nav tik nozīmīgas. Ar vilcienu arī var aizbraukt, bet daži jau negrib ar vilcienu. Ar artiem esot jaukāk.. Bet tas nu tā. Redzēs kādi būs paši Jāņi, tas ir Līgo vakars un nakts. Redzēs vai tos dabūsim svinēt lielā pulkā, vai mūsu pašu kompānijā. Mūsu kompānija būtu bijusi tā kā par mazu, bet varbūt arī tā būs labi. man jau nu gan gribētos redzēt daileniešu uzvedumu, bet divus zaķus nevaru uzreiz noķert, tādēļ labāk varbūt būs Sesavā. Bet, ja nu uz Sesavu nevar braukt?! Tad braukšu uz Inčukalnu. Bet Inčukalnā nav ko grauzt, ne arī kur apmesties pa nakti. Sesavā mēs taisītu ekskursijas, bet arī Inčukalnā var apstaigāt apkārtni. Nu redzēs - kā būs, tā būs labi. Kas attiecās uz kompāniju, tad mēs būsim gaužam maz. No mei-
lai tas paliek - negribas kaut ko tādu, t.i. raut daļu no tiem nākotnes sapņiem ko domāju - rakstīt.
otrdien, 12.martā.
Šodien Bebītim ir vārda diena. Pirmā, kam kaut kas svināms mūsu "kaktā". Tad nu arī Bebītis uzlidoja milzīgi augstu gaisā, jo viss, kas mūsu "kaktā" ir daudz labāks, kā citur.
Vakar beidzot atnesa patafonu mājā. Šoreiz to palīdzēja atstiept Aivars. No sākuma man šausmīgi negribējās, ka Aivars nestu, jo it kā kaunējos, par to, ka dzīvoju tik sliktā dzīvoklī. Pē, daudzreiz par to esmu cietusi. Bet kad nu Ausma tieši pateica: "Aivar, vai Tu nevari Rutelei palīdzēt aiznest patafonu mājā", un Aivars atbildēja: "Es jau to sen liku viņai nojaust, bet viņa negribēja saprast", tad man nekas neatlika kā pieņemt viņa pakalpojumu. Un gabals jau arī nenokrita!...
 Mūsu "kakts" vispār nevar iztikt bez kaut kādām idejām. Un tā nu ir radusies atkal viena ideja - pavadīt Jāņus pie Maigas Sesavā. Tas jau nu būtu kaut kas pa visam lielisks, bet galvenā nelaime: kā nokļūt līdz Sesavai. Kā nekā līdz turienei ir 83 km. Bet mēs pagaidām sakām: "Nāks laiks, nāks padoms!" Ja nu kaut kas: apgrozās", līdz pavasarim, tad jau varbūt, ka neiznāk. Bet vispāri ņemot, kaut ko jaukāku nemaz nevar iedomāties. Mums šodien visu dienu acis par to vien zibēja.
Un Maiga apgalvo, ka pie viņas noteikti var. Tikai viens, kas man šausmīgi nepatīk ir tas, ja Rūta brauc, tad arī Andrim jābraucot. Un es jau nu Andri galīgi acu galā nevaru ieraudzīt.
Es jau tagad iedomājos, cik jauki visam tam vajadzētu būt. Un ir taču tikai viens šķērslis un to taču varēs pārvarēt! Un nemaz tik šausmīgi tālu nav tie Jāņi. Vēl tikai viens skolas ceturksnis un eksāmeni - un tad šitādas lustes!
Aivars mani aicināja atkal uz teātri uz "Ieradies inspektors". Nu taču mani arī kāds zēns uzlūdz iet kopā uz teātri. Mūsu klasē retam tāda laime uzsmaidīs. Nu, Rutel, ko Tu saki par to? Nav taču vērts raudāt, vai ne? Jā, vai nebūtu man laiks pārlikt, kur braukt vasarā? Man šķiet gan. Vai Tu šoreiz atkal negribētu aizlaist uz citu pusi un šoreiz proti uz Jelgavas pusi uz "Skabeikām"? Nu ko Tu saki? Tas taču ir gandrīz trīs reiz tuvāk Rīgai. Bez tam tie taču esot ļoti labi saimnieki, lai gan Tev no bērnībā pavadītām dienām tur nav palikušas sevišķi labas atmiņas.
trešdien, 13.martā.
Šodien skolā tā sāpēja galva, ka nezināju kur likties. Ja kas sāp, tad vai nu paliek miegains, vai gribas trakot. Tā arī tomēr palika pie pēdējā un pamatīgi ar Laimu izdauzījos. Gribējām "šmaukt no francenes, bet apdomājamies. Bet pēc tam gan "izcēlām" Aivaru no mājām un aizvilkām uz Biķernieku priedēm "kārties". Nabags nedabūja ne lāga paēst un sala arī viņš. Man tīri žēl apmetās.
grāmatām un apgalvoja, ka viņai visu dienu bijis jautrs garastāvoklis. Bet tā jau nemaz nebija. Viņai bija mierīgs garastāvoklis, bet ne jautrs. Viņa bez tam bija sanervozējusies ar māmiņu. Nē, viņai nu gan garastāvoklis mainās. Viņa sāk tagad vairāk parādīt, ka viņai Dodis ir tīkams, bet arī dusmojās uz viņu un ātri apvainojas. Ak lai vai kā, bet Ziga ir galīgi mainījusies. Un es atkal domāju tikai par vienu un to pašu.
1.aprīlī būs skolā balle labākajiem skolniekiem un jāiet arī pie Romika. Interesanti cikos sāksies skolā. Kad tikai nesāktos pārāk vēlu. Gribas pie Romika tikt. Bet tagad jāpārdomā vai kaut ko glītu nevaru uzmaukt mugurā. Rīt jāapskata vai kaut kas neiznāk. Ziga var sev iztaisīt dažādas "tualetes" un kāpēc lai es nevarētu kaut ko jaunu izgudrot. Nav jau materiālā, tā tā nelaimīte. Sestdien jāaiziet pie friziera, lai iespiež kaut ko matos. Taču glītāk katrs grib izskatīties.
pirmdien, 2.aprīlī.
Tad nu gan ir iznācis! Veselu nedēļu neesmu rakstījusi. Ja jau tā klade nerādās acīs, ja viņa tiek nobāzta, lai māmiņa neatrastu, tad protams nekas netiek ierakstīts. Tā nu ir pagājusi tā Lieldienu brīvlaika nedēļa, ka ne apskatīties nedabūja. Kaut kā jau nu protams to laiku nosita, tikai jau nu ne lietderīgi. Vakar biju pie Romika. Patika un nepatika. Vairāk gan laikam nepatika nekā patika. Tikai viena dejošana un tā kā zēnu bija maz tad arī vienkārši malā stāvēšana. Bet šodien gan garastāvoklis virs 100⁰ bija skolā, protams arī Laima. Bē! Es tagad sēžu ar Laimu un pļāpāju caurām stundām. Mani izsauca francenē - ne vārda nepratu. ar vienu aci tik šķielēju uz grāmatas pusi. Pavasarī būšot deviņos priekšmetos resp. astoņos pārbaudījumi. Uzsvilpoju! Droši, ka nebūs! Bet ja nu tomēr!
Tad ir dimbā! Ar tiem skuķiem ņemties man jau ir līdz kaklam. Bet ko var darīt, ka nav ko grauzt. Ek, dzīve sūra! Kas to varētu pasaldināt? Ak Tu razbainiece! ko Tu visu nefantazē! Nu ir ķeza! Māmiņa droši vien kādreiz pacilājusi šo kladi. Nē, tas man nepatīk, ka viņa manās domās laužas iekšā. Zigai es varu rādīt, tas ir skuķis manā vecumā, bet 19 g.s. cilvēkam, nē tas taču nav pielaižams. Bet es tik skatos uz savu jauno kladi un gudroju kad tikšu uz tās tīrajām lapām paskricelēt. Bet man vēl daudz daudz lpp priekšā šinī kladē. Bet kad sāksies vasara, tad gan droši varēšu jau tanī rakstīt. Un tad būsi Tu, mīļo, mīļo Maičelīt, mājā. Vai ne tā? tad Tu lasīsi visas šitās muļķības ko Mazulis sarakstījis. Jā kā tad būs? Kāda būs mūsu atkalredzēšanās?! Maičelīt, vai kā es tagad Tevi spiestu, žņaugtu ai, nezin ko izdarītu, ja Tu būtu te. Ne, Mazuli, ar prātu! Tad jau Tu nomušītu Maičeli un tad Tev atkal neviena nebūtu...
Un ko es atkal aizmaldījos domās pie Doda? Viņam šodien bija labs garastāvoklis. Laikam jauki gājis, kad pavadījis Zigu. Kādēļ mani tagad neviens nepavada? Agrāk pavadīja Haralds vai Futiņš, bet tagad nevienam neiznāk uz manu pusi "nākt". Andžēns? Fū, to es nevaru ciest! Kāpēc pēc jautri pavadīta vakara nevarētu arī jautri atnākt līdz pat mājām, bet tikko tu palieci viena jaukais viss paliek it kā aiz muguras Tev priekšā melna nakts un ugunīgiem burtiem tur rakstīts: "Bez drauga!" Ai kā tas dedzina un sāpina. Kaut vai ar Maičeli aizgājām līdz pirts caurumam un pārrunājām vakarā notikušo. Bet Laima tikai stāsta par Cukīti, Andri u.citiem kas mani nemaz neinteresē. Mūsu kompānija! Protams un jau Laima ir citā kompānijā: Maija, Aina, Rūta, Aija, Laima, bet pag, kas tad bija piektā? Vai esmu apreibusi, ka nemāku skaitīt! Nu ir gan
ķēros, ka tas bijis Adernieks. Bet šito starpību! Saules gaismā nudien viņš bija skaistulis. Vismaz man tā momentā izlikās, bet vēlāk tuvāk dabūju par to pārliecināties. Mēs protams viņam sekojām. Tikai nez kapēc mēs sekojām Aderniekam un ne kādam citam? Par viņu taču mūsu t.i. mans un Zigas deguntiņš rāvās čokurā un mēs negribējām pievienoties citu meiteņu domām, ka viņš ir burvīgs. Un te uzreiz Adernieks kā no plaukta nokritis stāv mums priekšā un mēs momentāli aizraujamies. Tā jau nu tiešām ir aizraušanās, ka var stundām vienam cilvēkam sekot un pacietīgi gaidīt, kamēr viņš "septiņās" "bodēs" izstāv rindās un kārto savas darīšanas radiofonā un pelēkajā namā Elizabetes ielā. Un tad vēl braukt ar Sarkandaugavas tramvaju vai ellē iekšā. Un iebraucām jau mēs arī ellē un piņķu purā, jo viņa pēdas apzaudējām. Mēs gribējām viņam izsekot līdz mājām un gan jau tad mēs vēl kādu štuku izstrādātu. Bet putniņš mums izmuka. Par tādu cilvēku jau nu var sajūsmināties katrs. Neērti bija viņu viņu tā noskatīt kārtīgi, bet tas jau nu ir neapšaubāms fakts, ka skaists viņš ir. Un tad vēl šitos nopietnos un vīrišķīgos sejas vaibstus! Pelēks uzvalks, bēša krāsas vasaras kurpes, balta žokejnīca, tādu es redzu viņu sev acu priekšā. Ne vēsts no gļēvā Romeo. Vissliktāk jau man patika Romeo loma. Tālākās lomās jau es kaut cik apmierinājos. Man izlikās, ka viņš ir neglīts, mazām acīm. Bet vaina laikam būs meklējama grimā. Viņš vēl neprot grimēties. Nē, par Adernieku esmu sajūsminājusies. Tagad iešu uz visām lugām, kur viņš būs. Jā, cik ātri var mainīt uzskatus par kādu cilvēku. Jūsmot jau nu var, bet tas jau nav tā, kā kad jūsmotu par kādu skolas biedru. Ar to varētu iepazīties un tā pamazām iepazītos ar raksturu. Bet par Adernieku jau nav ko domāt, ka ar to varētu iepazīties. Interesanti būtu zināt kāds viņam raksturs un vispār viņa uzskati un domas. Bet viņš mums ir nepieejams. Varam jau sekot un palustēties, aizsūtīt kādus ziedus pēc izrādes, bet ja rakstītu, tad droši vien neatbildētu. Droši, ka vēstuļu viņam nāk gubām un vai tad viņam laiks rakstīt t.i. dzīt jokus ar skuķiem. Viņš izskatās pārāk nopietns. Man tā šķiet, ka viņš ir stipri noslēgts cilvēks, kas ar sirdi un dvēseli nodevies savam darbam. Man šķiet, ka viņš grib sasniegt kalngalus un to ir cieši arī apņēmies. Varbūt viņš arī ir precējies (uz to norāda mazliet tas, ka viņš iegāja "mātes un bērnu" veikalā.) un līdz ar to viņš cenšas pacelties augstāk, lai nodrošinātu ģimeni materiāli labāk. Tas jau ir katra ģimenes tēva pienākums. Šķiet viņš arī nesmēķē, jo veselas trīs stundas noturēties bez smēķēšanas nevar neviens smēķētājs. Nu par viņu man šķiet var tikai jūsmot.
Tā nu iznāca, ka par vienu cilvēku piefantazēju gandrīz divas lapas, bet tas nu tā nāca uzreiz, bez kāda ievada. Viņš parādījās nejauši un mēs viņam tikpat "nejauši" sekojām. Bet lai nu tas paliek. Der jau izklaidēties, bet aizrauties nav vērts, jo tur nekas nevar iznākt - pat iepazīšanās nē.
Nu kādēļ Arturonkols nevarēja palikt uz skatuves un tikt labākās lomās. Tad varbūt tagad es pazītu visu personālu. Bet ko nu es sapņojo. Es jau vispār vienmēr sūkstos par to, ka mums rados nekur nav tā, ka rīkotu plašākas viesības u.t.t.
Laikam jau es arī nekur sabiedrībā neieiešu. Būs jādzīvo sava dzīvīte kaut kur kaktiņā. Bet nav jau tādi laiki arī, ka uz kādas sabiedrības varētu būt. Tagad jau latviešu vispār ir ļoti maz. Bet varbūt par mūsu labklājību ir kas nolemts, tikai mums to nesaka. Varbūt, ka drīz vien mēs varēsim dzīvot savu parasto dzīvi, bet tik ātri jau nevar atjaunot to, kas pa šiem kaŗa gadiem zaudēts. Jau ar dzīvo spēku būs pašvakāk, kur nu tad vēl ar pārējo.
Man ir nopirktas biļetes uz Arkādiju. Tur būs Dailes teātŗa brīvdabas izrāde. Tā izrāde jau būs droši vien ļoti jauka, bet pēc tam jau man uz dejošanu nav ko palikt, jo kas tad mani tādu skuķi uzlūgs. Tur jau nu būs jaunkundžu
Ja kāds lasītu to, tad domātu: "Atkal par citu viņa jūsmo" Jā es jūsmoju; bet tas šoreiz ir cilvēks, ko redzu tikai gara acīm. Un diezgan dzīvu Klīdzējs to ir attēlojis. Ai, brāzmainais raksturs! Labs viņš ir, bet ciets un spītīgs. Mare jau aizgāja aizsaulē tikai viņa spītības dēļ.. "Nolūza balts zieds"... Un viņš spēja pēc gadiem mīlēt tikai to, kas bija Marei līdzīga - viņas māsa Ante. Daudz meiteņu viņa dzīves ceļu krustoja, bet nevienu viņš neizraudzījās, jo tās nebija Marei līdzīgas.
Saule riet, debesis sārtojas. Saulīt, aiznes sveicienus visiem tiem, kas man tuvi un mīļi... Laikam māmiņas soļi bija pagalmā, varbūt arī nē... "Sāpes zem klusa smaida slēp"... Vai to es varētu? Droši to es nevaru, jo neesmu varējusi. Daudzi jau redzējuši droši, ka es skumstu, ka man kas sāp. Man sevi vajadzētu pāraudzināt. Klusākai būt ir daudz patīkamāk, tad neredz Tevī arī skumjas. Bet es sāpēs gribu mierinātāju, bet klasē man tādu nebūs, tādēļ palikšu klusāka. Pie zemes skumjas krītot tikai tad, kad darbam roku sniedzot. Pēdējā laikā biju palikusi slinkāka. Domas, priekš kā man pūlēties, ja tiek tā pat cauri, man neļāva piespiesties. Bet manī laikam būs jāieaudzina atpakaļ pienākuma sajūta. Priekš kā tad es īsti mācos? Priekš kā? Taču laikam jau nu gan sev, ne skolotājiem. Man jau nu vajadzēja būt apzinīgākai. Ziga tomēr ir drusku par nolaidīgu. Tiesa, nebija jau tās pārtikas, bet... (māmiņa nāk)... vairāk jau varēja piespiesties. Tagad jau man arī ir lielas šaubas vai viņa noliks skolā to eksāmenu, bet varbūt, ka arī. Bet būs jau viņai gŗūti sisties ar konservatoriju un skolu.
Bet katram, jau savs mērķis jāzina... tikai es to nezinu. Par skolotāju institūtu man nemaz lāga negribas domāt, bet ko tad cita? Studēt jau es nestudēšu. Gŗūti jau man būs ar to izlemšanu pēc skolas beigšanas, bet gan jau tad būs padoms. Ko tur bēdāties. Ja jau tagad sāks bēdāties, ko tad visu dzīvi darīs. Ziga jau nu gan neko daudz par nākotni nedomā. Viņa jau domā ātri aprecēties. Varbūt tiešām, ka viņa pēc kādiem trim vai četriem gadiem aprecas ar Žoržu, bet vēl jau tas nav zvanīts. Kādreiz izput pavisam negaidot tā draudzība. Lai gan Žoržs jau viņai uzticību zvērējis un par to, ka viņi kādreiz būs vīrs un sieva vien runājot. Nu lai ar tā, vai tad mazums skolas biedri apprecas. Es nu arī labprāt aprecētu skolas biedru vai vēl labāk jaunības draugu. Tad tu skaidrāk zini ar kādu "putnu" tu savu mūžu sasien, bet tādu iepazīšanos ballē vai pat uz ielas es galīgi neatzīstu. Tur jau var redzēt tikai viņa labās īpašības, bet skolas biedrs ā! tā ir pavisam cita rebe. Ņemsim to pašu Haraldu: sabiedrībā var iztikt, vispār prot būt arī pie reizes galants, bet skolas dzīvē un vispār raksturs pē!.. augstākā pakāpē nederīgs cilvēks. Tiešām interesanti kāds viņš būtu ģimenes cilvēks. Man šķiet, ka viņš būs iedomīgs mākslinieks, lai arī no tās viņa balss nekā nav. Tas jau viņam tomēr vislabāk piestāvētu. Ō! Viņš prot arī paamizēties ar vairākām. Kā tam pašam mazajam Ainēnam bijis jācieš pie Bieziņas Ārijas. Šis uz māju lai Ainēnu nepavadījis. No sākuma visi puikas piegrieza vērību tādām mazāk ievērojamākām meitenēm, bet vēlāk, kad redzēja, ka viņaiem sāk piegriezt vērību arī citas, sāk grābt ar riekšavām. Šitie visi puikas būtu nulītes, ja būtu pagājušā gada sastāvs. Varbūt ka gādreiz atgriezīsies mūsu vecuma zēni, bet varbūt, ka būs jāiztiek ar tām pašām saslaukām kas tagad ir. Es jau gan laikam palikšu vecmeitās. Ek, dzīve arī tā būs jauka. Mācīšu pamatskolniekiem ābeci un reizes rēķinu, labošu ar sarkanu tinti burtnīcas un dzīšu tenkas ar citiem skolmeistariem. Bet svētdienas pēcpusdienā pakavēsim laiku pie "kopijas" tases un dziedāsim: "Ak pavasar, ak pavasar, tu visām meitām pāri dar`!!!!!"
stapties. Bet ja nu kurzemniekiem slikti iznāk un tos izsūta. Nu cerēsim taču labāko, ka tiksimies drīz. Bet Maičam dzīvoklis galīgi izputināts, neesot vairs nevienas mēbeles. Daudziem jau ir izputināta visa iedzīve. Jāsāk no gala dzīvot, ko tur darīs. tagad tik jāgaida mājā, bet vai Maicis maz brauks mājā? Varbūt paliks turpat. Nu vai zin! Lai es vēl vienu skolas gadu mocos bez drauga? Nē, Maicīt, Tev jānāk mājā. Žoržs jau nu gan nebūs vairs Talsos, būs aizbraucis uz Z. Un ja nu Maicīts ar? Nē! Maičelim jābrauc pie Mazuļa un jāturpina kopīgi skola. Es gaidu Tevi, draudziņ!!!
Biju šodien uz "Muzikālo notikumu". Tulkojuma nebija apakšā, tāpēc nekā nesapratu, bet tā dziedātāja dēļ vien bija vērts iet.
Nu jau skaidrs, ka vasaru būšu tur pie Valmieras resp. pie Ačuka. Vēl trīs eksāmeni. Ak negals, līdz kaklam jau tie eksāmeni, bet nekas, ātri būs cauri un tad ap 10.jūniju heidā! uz laukiem.
piektdien, 1.jūnijā.
Šodien jūtos ļoti, ļoti nogurusi. varbūt tās ir ģeometrijas eksāmena sekas. Bija ļoti ilgi jānīkst, kamēr tika pie atbildēšanas t.i. man, jo es taču esmu viena no pēdējām. Bet izgāja taču lieliski! Žoržiks apskatīja kuŗu biļeti lai velku t.i. viņš pateica, kur atrodas 5.biļete. Solā to izmācījos un izvilku arī.
Un nu būtu jāmācās ķīmija, jo rīt ir eksāmens, bet nemaz nav spēka. Aiziesim ar Ritu saplūkt ceriņus un tad varbūt varēšu labāk, kad būšu izvēdinājusies. Nu jau vairs tikai divi eksāmeni, ko nu vairs bēdāt, gan jau noliks tos arī un tad varēs ievilkt tā labi dziļi elpu. Es tā vēlos, ka būtu jau uz laukiem. Gan tur ātri iedzīvošos un patiks un neapniks arī lauku dzīve, jo īss brīvlaiks apredzēts. Tikai knapi trīs mēneši un tad atkal jātrin skolas sols.
Laikam šogad mani pirmo reiz atcerējās vārda dienā. Vakar Rita bija iesūtījusi trīs sarkanas rozes, šodien no rīta Mārtiņonkolis bija iedevis 5 olas. Tad pašā vakarā negaidot ieradās Emīlijtante ar manām skolniecēm. No tautas dabūju trīs olas, sviesta piciņu un brīnišķīgu figūriņu. No manām skolniecēm tulpes un baltos miltus. Vislielākais prieks bija par figūriņu. Zem sārtajām rozēm Amors ar jaunavu. Es atkal iedomājos, kaut man būtu kādreiz jauka istabiņa, kur būtu iekārtots pēc pašas gaumes. Nu jau man arī skaitās šī istaba personīga, bet daudz kas man te nepatīk un gribētos citādāk. Nu man galīgi nosita mācīšanās garu, gribas tikai domāt un fantazēt. Nevaru vien beigt nopriecāties par brīnišķīgo skatu uz klavierēm. Vispār šodien istaba izskatas jauki.
Rita tik aptausta rozes un brīnas, ka man tās nevīst, laikam žēl, ka man devusi un nav paturējusi sev. Ir gan slikts raksturs.
Es nevaru un nevaru nomierināties. Mani kaut kas satraucis. Bet kas? Es nemierīga staigāju pa istabu, vēroju to un it kā gaidu vēl kādu. būtu nu tagad Bubis ieradies, tad viņš redzētu cik jauka tomēr ir viņa māsiņas istaba. Ceriņi smaržo divās vāzēs. Istaba pilna puķu aromāta.
Pulkstens jau pus desmit. Tā tad tikai pusotras stundas atliek mācībām, bet es taču nevaru sākt. Sirds dauzās un domas joņo, skats klīst uz figūriņu zem rozēm.
otrdien, 5.jūnijā.
Škandāls! Mums jāpaliek līdz 20.jūnijam Rīgā. Vakar nolikām pēdējo eksāmenu un šodien potēja pret tīfu. Es nu gan negribu palikt. Jābrauc jau vien būs uz laukiem. Lai taču viņi reiz ieskrienās. Nu man nemaz negribas braukt uz laukiem. Nez kāpēc tā? Varbūt tapēc, ka nu esam brīvas. Nu būtu jāapskata ko ņemt līdz un vēl kas! Man taču vajadzētu tos ilgviļņus ielikt. Bet nekur taču neliek bez "smērēšanas".
piektdien, 15.jūnijā.
Tik ilgi neesmu pārcilājusi savas domas! Nujā, gribēju jau aizbraukt, bet atkal kaut kā sagrozījās. Aizgāju atvadīties no Zigas. Viņa ļoti noskuma, ka braucu tik ātri un vēlējās būt ar kādu kopā, tādēļ lūdza mani atnākt līdz pie Žorža. Aizgājām. Tur bija arī Romiks. Tāda jauka un mājīga istabiņa ar pītajām mēbelēm t.i. galdiņu, diviem krēsliem un dīvāniņu. Triecām par dažādiem sīkumiem un lasījām "Tēvijas sargu". Beidzot protestēja pret manu aizbraukšanu un piepūta pilnas ausis par sekām, ja nepotēšot pret tīfu un bez kāda attaisnojoša dokumenta aizbraukšot. Ziga atnāca līdz uz māju un tur māmiņa jau arī it kā šaubījās vai labāk nepotēt Valteronka arī sacījis, ka jāpotējot. Tā palika. Pateica sētniecei, ka nebraukšu. To vakaru tas bija laikam piektdien, 8. mēs resp. es ar Zigu aizgājām pie Romika. Tur bija arī Žoržs. Dancinājām tasīti, bet laikam tur kāds grūstīja to un tādēļ neko prātīgu nedabūjām zināt. Tad Žoržs taisīja triku ar kārtīm un mēs pavadījām omulīgi vakaru. Tas triks kā vēlāk atklājās bijis Žorža un Romika blēdība. Nācām ap pus desmitiem vakarā mājā. Zigai laikam nevēlējās, ka viņu pavada, tādēļ Žoržs mani uz rata veda uz māju. Netālu no turienes, kur asfalts beidzas satikām Andri, Cuki un Žanīti. Andris kā parasti muļķojās ar rokas skūpstīšanu. Vai nu viņš to dara jokus dzīdams un domādams, ka es būšu aplaimota vai arī zinādams, ka man tur ne silts, ne auksts. Ir gan tie puikas tagad izlutināti. Viņi laikam domā, ka katra meitene tiem pakaļ skries. Un sevišķi jau Andris tiek izlutināts. Nez ko meitenes viņā atrod? Es nu tur nesaskatu nekā sevišķa.
Tad kādas dienas paravēju pa dārzu un tagad esu brīvāka. Guļu ilgi, tad palāpu zeķes, lasu grāmatas, aizeju pie skuķiem un pēc tam protams pie Zigas. Nejūtu tomēr nekur nekādu prieku. Jūtos stipri nogurusi. Kā gribētos tikt uz laukiem! Pie dabas, pie kustoņiem, vientulībā paklejot, padomāt dziļo domu par dzīvi un cilvēkiem. Lasot Klīdzēja "Jauniešus" manī pamostas it kā rūgtums, kāpēc mūsu klase nevar turēties kopā, kāpēc vajaga tā nošķelties. Varbūt, ka pati būtu tai bandā, tad tā nedomātu, bet nē, tai bandā tomēr negribētu būt. Bet lai lai nošķeļas, tikpat dzīvē kopā neturēsies aizies katrs savu ceļu, rets kāds paliks kopā. Un domājot vispār par visciešākām draudzībām, vai tās arī kādreiz nemirst? Ja draugus izšķir uz kādu laiku, tad dažs, kam vieglāka sirds savienojas ar citiem draugiem, bet es laikam tā tomēr nevaru. Varbūt tad kad man bija draugs es to tā nejutu, bet tagad tik zinu, ka tomēr esmu ļoti, ļoti to mīlējusi. Un gaidu, kad draugs nāks un atkal būs ar mani kopā. Kādreiz noklausoties Zigas stāstā par savu draugu, man sirdī it kā žēlums, kāpēc man nav tāds draugs? Bet tad atkal kā pretinieks prāts saka: "Nevar tik ilgi būt kopā draugs ar draugu bez domstarpībām un sirdssāpēm". Tad jau, ja nu man tāds draugs būs vēlēts, lai tas nāk vēlāk. Jaunības sapņi jau skaisti, bet kādreiz tie arī nežēlīgi drūp un tad sirdī visā dzīvē ir žēlums kāpēc tas tā?
joki, uzraksta piecus vārdus un redz tikai trīs. Vai kā negribas mācīties! Un jāmeklē perša, ko skaitīt. Vai-ī-ī! negribas. Dauzīties gribas, nē pašlaik tomēr nē. Ā-ā-a miegs nāk, nogurusi esmu negribu, negribu neko!...
otrdien, 3.aprīlī.
Šodien kā parasti skolā, pēc tam pie skuķiem. Pašlaik man nav nekādu domu. Jauki, ka atkal paliek jauks laiks. Saulīte silda, tikai reti kāds mākonītis aizklāj tās mīlīgo skatu. Pavasaris, pavasaris! Un es tā gribētu pabraukties ar divriteni, bet neiznāk. Vai tiešām vakar bija tikai pirmdiena! Tagad gausāk ies dienas un jāmācās, jāmācās, jo droši, ka būs eksāmeni. Ceram gan, ka izspruksim sveikā, bet laikam taču tomēr nē. Sēžu pie vaļēja loga un gudroju, ka man pašlaik nav nekādu domu. Un es tā vēlējos sarakstīt nezin ko, lai ātrāk tiktu pie otras klades, bet, kā par spīti domas šodien negrib ritēt. Pag! Paņemšu un ierakstīšu dzejoļu kladē dažas dzejas no Aspazijas.
trešdien, 4.aprīlī.
Vaī-ī-ī! vēl viena stunda! Un man tā gribējās iet mājā, ne jau mājā tieku, jāiet jau pie skuķiem un tad tikai mājā. Šodien kā parasti garlaicīga diena. Meitenes zālē dejo, bet es negribu iet. Man labāk patīk sēdēt pie loga...
Kā redzams skolā doma ir pārtraukta. Nosēdās blakus Vestards tā tad tālāk nedabūju lasīt. Rīt Vijai dzimšanas diena. Gudroju vai aiznest rīt viņai viņas grāmatu, vai pagaidīt kādu dienu. Bet rīt viņai varbūt būt kaut kas labs, jo viņas tētis šodien staigāja pa ekonomisko. Bet kādēļ man vairs nav ko rakstīt? Vai tādēļ, ka vairs nav sapņu? Nu ir visas ilūzijas izgaisušas un pat cerību man vairs nav. Vai kur esmu muļķe. Gribēju iegūt par draugu tādu zēnu, kas savu draudzību jau atdevis citam. Kā šodien man iepatikās Elīnas Zālītes dzejolis "Ja teiktu..."Nu kaut kas sevišķš.
Ja arī tad vēl, kad iesākšu savu otro dienas grāmatu man nebūs drauga t.i. mans Maicis nebūs atgriezies un nebūšu sev ieguvusi jaunu draugu, tad es pirmajā lpp. ierakstīšu to dzeju, bet arī tad, ja būtu varētu rakstīt, jo tad tikai izjustu kāda laime būt ar draugu. Nu gan sarakstīju savārstījumu, Laikam pati nemācēju izteikt to, ko domāju.
"Ja tu mīli - visu vari! Visu vari ja tu mīli sauli, brīvi pavasari!" Jauki vārdi! Tie ir manā deklamācijā Sudrabkalna "Odā".
Ja nav ko rakstīt, tad tikai tādēļ lai dabūtu pilnas šīs lapas, nav jāraksta, tādēļ muļķības un savārstījumi lai paliek.
ceturtdien, 5.aprīlī.
Pēc skolas staigāju meklēdama kādus lētākus ziediņus Vijai, bet nedabūju. Biju gan nodomājusi viņu iet apsveikt, bet tomēr negāju, jo ieraudzīju Vijas tēti un tas man iedeva milzīgu respektu. Viņš bija nopircis puķes. Kas gan Vijai nekait, tētis nes uz vārda dienu puķes un saldumus un gādā visu ko. Es arī gribētu, ka man uz vārda dienu māmiņa uzdāvinātu kaut ko, bet man jau to vārdu salikts tik daudz, ka nezinu kuŗu svētīt, kuŗu ne. Nav jau mums tādi apstākļi, ka varētu uz vārda dienām vai dzimšanas dienām, ko dāvināt. Es sadomāju un aizgāju pie Zigas. Ziga gulēja gultā, jo bija slima. Šodien gan viņa vislabāk jutās. No sākuma runājām šo un to kā parasts "zirgojāmies" viņa stāstīja arī par Dodi un t.t. Līdz beidzot viņa kļūst tā kā nemierīga grib ko teikt, bet tad atkal nē. Un cik jocīgi es uzminēju, ko viņa gribēja teikt, bet es nedrīkstēju teikt, jo baidījos, ka tas nav tas, ko viņa gribējusi teikt līdz beidzot piedabūju pateikt viņu pirmo vārda burtu un tas bija "d". Tā tad nebija šaubu, ka esmu pareizi domājusi. Es gavilēju! Nu man tomēr būs draugs! Bet jau tagad sāku baiļoties, ka to nepazaudēju.
Kā liekas, tad es vasaras brīvlaiku arī iesākšu šai pašā kladē. Un es tā gribēju jaunajā. Bet ko tur var līdzēt, ja pati esmu slinka rakstītāja.
ceturtdien, 24.maijā.
Ir gan neraža! Slinkums mācīties. Vēl veselas sešas mocības. Jā! Domrakstā man ir 5. Urā! Rakstīju "Raksturi Blaumaņa novelē "Nāves ēnā". Tas nu gan bija labs tēmats priekš manis. Bet rīt būs pirts. Ak Dievs! Laikam jau nu gan uz 5 nenolikšu. Liela muiža! 4 ar nav smādējams un 3 jau es nedabūšu. Es tik nelabu galu paredzu ar tiem eksāmeniem. Jāmācās un jāmācās. Nu kā tu vari mācīties, ja laukā ir tik jauks laiks. Auksts jau nu gan diezgan. Bet tā vairs nepatīk pilsētā būt. Ja nu skuķi brauc uz Ogri, ko tad? Vai braukt viņiem līdz, vai braukt uz Valmieru. Tieci nu tu gudra, kur būtu labāk. Man velk un velk uz to Valmieru, jo tur būs atkal jauna apkārtne. Es jau tāds nemiera gars esmu. Un to skuķu mācīšana jau nu man pavisam nevelk. Tāds piņķers vien ir. Un tad vēl šos tur mācīt. Pē! Negribas.
sestdien, 26.maijā.
Urā! Vakar latv.val. noliku uz 5. Nudien viegli tika cauri. Tikdaudz piecnieku salika, ka tīri brīnums. Un ko mēs vakar izdarījām vesela šaika! Proti 14 gabali bijām uz "Laivinieci". Un es vēl pie tam otru reizi. Kā mani sajūsmināja tā luga! Es ar gandrīz vēl lielāku interesei skatījos šoreiz. Un Lilita! Dievīga! Es pilnīgi lēkāju, kad nācu no teātra ārā. Kā es nožēloju, ka esmu uz tik maz lugām bijusi. Un Lilitai tik labas lomas ir bijušas. Kā es šovakar gribu iet uz teātri, bet tā Rita nav mājā un es jau viena negribu iet.
Tā tik ir problēma! Kur es vasaru būšu! Man pie tiem skuķiem jau nu gan negribas, bet tur jau pat laikam būs visvieglāk. Nu redzēs, redzēs, kas tur sanāks. Es jau labāk gribētu jūrmalā vai Ogrē, bet tur jau arī nav slikti t.i. Ķīšezera malā.
Nupat gudroju, ka varētu ar Grebli parunāties, kas piektās klases programmā ir un vispār, ja es sastādītu programmu priekš tiem skuķiem, tad tik traki nemaz nebūtu ar viņiem tikt galā. Laikam jau būs jābrauc līdz tiem skuķiem. Tad pati arī varētu palasīt grāmatas. Pašas saimniekotu un paaudzinātu tos skuķus. Jauki jau arī tas, ka tā māte nedzīvos klāt, jo viņa ar tiem skuķiem nemāk apieties. Man tīri vai gribētos, bet nu redzēs kā būs. Vēl viena nedēļa, tā paies ātri un tad jau noskaidrosies.
Nupat sadedzināju to, kas bija iesākts rakstīt otrā kladē. Un tas jau bija arī tikai muldējums un sapņojums par Māri. Bet tas jau man ir aizmirsies un pilnīgi vienaldzīgs palicis. Bez tam tur bija 15.aprīlis aprakstīts tāds, kāds nu tas man likās nevis sausos vārdos, kā šinī kladē. Tur bija arī kaut kas par Māri vairāk nu vispār tur bija daudz kas, kam vajadzēja palikt, bet daudz arī tāda, kas man nepatika. Es jau nu muļķīgi daru, ka dedzinu, jo reiz uzrakstītais paliek uzrakstīts, bet man jau nu tas sevišķi nepatika.
Jāapskata kā man ir korispodenci. Vai nav jāsāk meklēt aploksnes. Būtu no Vijas jāizspiež kaut kādā ceļā. Bet jautājums kā. Nu aiznesīšu latv. piezīmes tad jau kaut kā cauri tiks.
trešdien, 30.maijā.
Šodien satiku Vilcāni, kas nupat iebraukusi no Kurzemes. Stāstīja par kurzemnieku dzīvi un sacīja, ka dzirdējusi, ka Dundagā dzīvo kāda Grīvānu ģimene. Un ja nu tā ir Maiča ģimene? Kāds prieks tad būtu! Tad jau drīz vien varēšu ar Maičeli sa-
nometnē Jelgavā. Es domāju, ka Maicis tagad nemaz nekustēs no mājām ārā.
Maicīt, Maicīt nāc nu gan drīzāk, citādi Tavs mazulis nobeigsies ilgās pēc Tevis.
Bet nu jāpaskatās ko labu Vilis Veldre raksta savā krājumā "Saule rasā".
Kad zvaigznes dziest, ir saule tuvu.
Kad cerēt gana, ticēt sāc!
Veldre.
Kad saule riet, sāk mirdzēt zvaigznes.
Nav ticēt spēka? Ceri vēl!
Ticēt un cerēt! To vajag varēt, tad piepildīsies tas.
Maicīt, es ticu un ceru un ticība man lielāka par cerību. Tu dzirdi? Es gaidu Tevi.
Kur esi? Ko jūti? Ko dari?
Ne ziņas, ne jausmas, ne vēsts.
Šis neziņas tukšums par vari
grib dvēseli pušu man plēst.
Gan zinu: tu dzīva un sveika,
tak tāla kā teika un māns,
ko pelēki vakari stāsta,
Kad dzīve bez glāsta man gaist.
E jūtos jau gluži pagalam,
vēl sirds tikai vienu man jūt
es drīkstu līdz pastaram galam
Pie tevis vēl atmiņās būt.
Šī dzeja gan domāta mīlai, bet man tā domāta mīlai pret Tevi, Maičelīt. Ja Tu tagad atbrauktu, tad es laikam no lielas laimes nobeigtos, nudien! Jūtos tik viena un atstāta.
ceturtdien, 17.maijā.
Nu ir gan dibmbā (ta ta joki, kas tas par vārdu? Es gribēju laikam rakstīt dimbā!) Nudien vakars gaišā maijā. Man nelabi vien griežas domājot, ka man tomēr jāliek eksāmeni. Bet tad nu būs zubrīšanās. Mana galva kūpēt kūpēs. Bet nu gan izlecīgs direktors neatsvabina nevienu no eksāmeniem. Nāvīgs āpsis! Bet ko tu darīsi! Visi jau grib to godu. "Manā skolā nav neviens atbrīvots!" Tā šis droši vien lielīsies Izpildu Komitejā. Nu draugs tādēļ nav, nav! Pasaule jau nu arī neies bojā, ja mazliet pamācīsies. Bet nu jāmācās tā dūšīgi, jo pēdējās dienās es palaidos slinkumā.
Ir labi tā i` tā. Nav ko "uztraukāties" gan jau izkulsies.
sestdien, 19.maijā.
Šodien nu viens "eksāmens" aiz muguras. Bet šis jau laikam bija tas pats vieglākais. Nu ja jau Kleģers asistē, tad nav ko runāt. Un man vēl pieci ielika par nekā nezināšanu. Nu tādēļ, ka man ielikta labāka atzīme kā domāju nav un jāuztraukājas, ja sliktāka būtu, tad būtu cita dziesma.
Aizgāju pie skuķiem, bet tie apgāni nebija mājā. Nu rītu jau viņi dabūs pamatīgu strostu. Bet slikti jau nebija jo aizceļoju pie Vijas un tur nu pieēdos, kas man arī tikai par labu nāca. Sagaidīju Viju mājā un tāpat papļāpājām. Cik jauka sajūta ir tik tīrā mājā! Viņai visur spīd un laistās. Istabās vāzēs puķes. Un patīkami arī tur ir virtuvē sēdēt. Kur nu mūsu virtuvē jau nevar apgriezties. Un tad visu vecu pancku glabāšana. Man tas tieši krīt uz nerviem. Viņus radina pie tik lielas tīrības izjūtas un man tīk arī, ka māmiņa ir tik jauna viņiem un ar meitenēm runā kā draudzene. Viņiem viss nederīgais ieiet plīts krāsnī un ...
Es aizsapņojos, tādēļ nevarēju domu pabeigt. Domāju, ak es būšu liela, t.i. pieaugusi un ja es apprecētos pie kadījuma, tad arī turētu māju vislielākā kārtību un bērnus audzinātu pavisam citādāk. Man šķiet, ka Upenu ģimene ir kaut kas ļoti priekšzīmīgs. Protams viņi ir stipri turīgi un ta-
No gŗūtas četru gadu dzīves atpūsties dzimtenē iebraucis Valteronka. Daudzi jau vairs negaidīja viņu, bet tomēr Liktens tā gribēja. Viņu dzīvē jau arī bijušas daudz skumjas dienas. Šinīs pat četros gados, kas nav pārciests. Un kādreiz jaunībā arī viņi esot bijuši šķirti. Kāda nu katram tā dzīves lapa.
Žoržs ar ģimeni esot noteikti z. atnāca skaidras ziņas. Lai nu viņiem tur labi klājas. un kaut mīļais Dieviņš lemtu tā, ka viņi drīz arī varētu saskatīt dzimtenes saulīti. Tikai Bubim nez kā iet? Mīļo brālīt, lai Dieviņš palīdz Tev gŗūtumu nest, ja Tev tāds ir un ja nu Tu labi jūties, tad arī, lai Dieviņš stāv klāt un palīdz turpmākās dzīves gaitās.
Maicīt, vai tiešām Tu arī esi atstājusi dzimtenes krastu? Tu taču man rakstītu, ja būtu Kurzemes mājās. Maicīt, mēs redzēsimies vēl to zinu, bet man taču trūkst spēka gaidīt. Bet jāciešas vien ir, gan jau atkal priecīgas sēdēsim skolas solā.
Un tagad par sevi. Esmu vientuļāka palikusi. Varbūt apzinos arī to, ka sabiedrībā neiederos. Jūtos ar savu mazo augumu un sīkumu it kā kropla. Jūtos labi tikai svešu cilvēku sabiedrībā, kas nezina, ka man 18.gadu. Ja kāds pasaka: "Viņai jau 18.gadu!" Tad vai aiz kauna zemē ielīstu. Tad jūtu visu pētošo skatu uz mani. Un it kā nožēlu: "Tāda sīciņa". Citas meitenes atkal tā kā pārākas, sak ko nu tas knēvelis. Kāpēc es nevaru būt mazliet vecāka pēc izskata. Nu ap septiņpadsmit. Bet es jau pēc četrpadsmitnieka. Cita pēc jau es varētu būt kaut vai vēl mazāka, bet tikai tie nožēlas vārdiņi "Viņa tāda sīka" un citu atkal apbrīnošana man ir tik sāpīga. Tādos gadījumos man gribas vai zemē ielīst. Un nu atkal aizbraukšu uz svešu pusi. Kamēr atkal tie apbrīnos un pieradīs! Ek ko! Ir jau arī lielākas nelaimes. Nekas! Cietīšu! Vai nu visu mūžu tāds bērns aplikšu. Gan jau pienāks arī mans jaunības laiks. Tagad jau vēl bērnība. Joki gan! 18 gadus vecs meitēns saka, ka vēl atrodas bērnības posmā. Un tā jau arī ir!!!
sestdien, 16.jūnijā.
Šodien gan veļu piecēlos, bet tad gan divas stundas tā dūšīgi parāvos pa virtuvi un istabu. Pēc tam palīdzēju skuķu mātei cept pīrāgus, bet viena daļa atsprāga vaļā un tiem nu noteikti bija jābūt maniem. Nu varbūt arī ka tā. Pēc tam aizgājām ar Zigu uz pastu un pēc tam aizgājām pie Ojāra Eglītes un dabūjām savas fotogrāfijas atpakaļ. Ir gan tie zēni ievilcēji. Viņiem vajaga meiteņu bilžu kolekciju! Nu ko tu darīsi ar tādiem stulbakiem!
Esmu briesmīga meitene gan! Apēdu viena pati skuķu mātes līdzdotās maizītes. Apēdu un cauri. Tāpēc ēdu, ka tur maz dabūju. Un vai tad par velti iešu tur pūlēties. Ne; nē. Visu rītu un dienā lija, bet nu jau ir diezgan skaidrs, tikai pavēss. Kaut kur skan skumja romance. Šodien tak sestdienas vakars. Nez kad es tikšu uz laukiem. Sētniece nav neko teikusi. Rīt iešu uz Dailes teātri. Alkstu atkal redzēt kādu lugu. Bet kāpēc es eju tikai uz Daili? Jocīgi gan, bet man tur liekas tā kā mājīgāk, aktieri tā kā mīļāki, pazīstamāki. Māmiņa jau arī kad gāja, tad gāja tikai uz Daili. Tagad luga "Un viļņojās jūŗa" Tīrā propoganda vien esot, bet lai, Dailē man jāredz viss. Vēl jāredz būtu "Hodža Nasredins". Varbūt to tikai nākošā sesonā, bet tad jau droši būs atkal kāda jauna luga. Vai tad nu viņiem reiz nepietiks tās krievu lugas rādīt, varbūt būs kāda labāka luga. Kas tiem aktieriem gan viss tagad nav jāspēlē, tīrā komēdija.
Jāpalasa tagad Jāņa Sārta "Māŗa" Redz, kas labs tur ir iekšā. Varbūt "Jaunzemjos" arī būs grāmatas. Kaut nu būtu! Es tagad tā mīlu grāmatas, ka nemaz nevaru izteikt. Tikai lasīt un lasīt, tā mana vislielākā vēlēšanās.
"Atpakaļ var sapņus aizmest tā kā bultu,
Bet nekad, nekad vairs neatgriežas viss..."
Jā, tiktāl es atceros, tā domāja Andris Rugājs, tas jau nu gan bija trauksmains Latgales zēns.
sestdien, 5.maijā.
otrdien, 8.maijā.
Kā redzams, tad nekas sestdien ar rakstīšanu nav iznācis. Nu protams bija franču stunda.
Tagad jau arī ir vēstures stunda, bet var jau rakstīt ar, jo Rūta atbild.
Sāku jau tagad domāt par vasaru. Varbūt man iznāk dzīvot Ogrē. Daudz tur nav ko priecāties, jo tas ir dziļi mežā iekšā un galīgi atsevišķi no citām mājām. Atkal man būs jāpierod pie svešiem cilvēkiem. Bez tam atkal būs darbs, bet vai nu bez darba var vienmēr dzīvot. Tīri interesanti būtu dzīvot tādā meža mājiņā. Kad tik cilvēki būtu labi un patīkami. Tagad tik vēl jāpavada briesmīgi eksāmeni un tad vajadzēs laizties uz laukiem. Varbūt, ka nes nemaz nevilšos un būs jauki, bet ka jau tagad sāk jūsmot, tad jau nekad nav jauki. Pagājušo gadu jūsmoju par "Auceniekiem" Nu kāda pirts mums tur bija? Bet ja tā labi apdomā, tad nemaz tik slikti nebija, un bija pat jauki.
Burvīga diena pagājušo gadu šinī pat datumā bijusi. Labi gan, ka tā var parakāties pagātnē.
Vakar pēc stundām bija nejauka oma, jo franču dabūju trīs. Ek, ko tur par atzīmēm, bet vakar jau tas nebija tikai par atzīmi vien. Man jau bieži uznāk tāds rūgtums un tad es ilgojos pēc Tevis, Maicīt, Nedomā, arī prieka brīžos domāju kaut tu te būtu. Un tagad nāk vasara un es aizbraukšu un Tu veļ nebūsi. Ai, ai kā sirds pēc Tevis ilgojas. Un nu laikam jāsāk rakstīt stunda.
trešdien, 9.maijā.
Šodien skaitās svētku diena. Un ir jau ar daudziem lieli svētki, bet es to kaut kā neizjūtu. Man ir kaut kāda neticība vēl. Tagad nu jāsāk gaidīt mājā tie, kas aizklīduši svešumā. Un vai visi tie atgriezīsies? Man tikai tad būs svētki, ja visi, ko gaidu būs kopā ar mani... Un es jau gaidu ļoti, ļoti savus brālīšus un savu mīļo Maičeli. Maicīt, Tu jau man esi tikpat mīļa kā māsa. Man šķiet es Tevi vēl vairāk mīlu, kā mīlētu māsu. Un kur tad mazā Gunta. Kā gribētos atkal dzirdēt Guntas jauko čalošanu.
Nāks mājā Arturonkols ar saviem jokiem. Nāks visi, visi. Arī krusttēvs, krustmāte, Stariņš, Marutiņa, Švīkuļu ģimene ar mazo lepno Mudīti. Ai, daudz ir prom, daudzus ir jāgaida mājā... Un Valteronka arī nāks mājā. Viņš droši vien stipri vecs izskatīsies. Bet mums jau ar mieru vien nepietiek, mēs gaidām vēl ko. Mēs gaidām ilgi cerēto. Gaidām patstāvību. Kas nolemts par mums, to mēs vēl nezinām. Runā gan par Ziemeļu bloku, bet es to vārdu īsti neizprotu. Nupat ienāca prātā, ka tik daudz jauniešu tak ir prom, un ka tie visi jāgaida mājā. Nu protams visi jau nevar pārnākt. Ir bijis karš.
Ai, cik neizsakāms būs tas brīdis (un es taču ceru, ka tāds būs, kad atkal zem sarkanbaltsarkanajiem karogiem varēsim lūgt: "Dievs, svētī Latviju".
Ir apnicis līdz kaklam un negribas vairs redzēt tos sarkanos lēvarus. Staļina, Ļeņina bildes visādus plakātus u.tt. Cik viss tas nekulturāli liekas. Un šitie mītiņi! Dejošana uz ielas stūriem. Tā tāda
Pašlaik man ir tik nejauks garastāvoklis, ka es to nemaz nevaru izteikt. Pa daļai šodien man nosita arī Rita.
Man ir tik slikts garastāvoklis, ka nemaz nespēju rakstīt.
trešdien, 11.aprīlī.
Arvien  tuvāk eju svētdienai. Un tad būs tā lielā balle mūsu skolā. Un man tad būs jāskaita perša. Kā man izdosies?! Ārkārtīgi piņķerīgs dzejolis! Bet gan jau ies. Cauka šodien man prasīja, ko es darīšot pēc skolas beigšanas. Atbildēju, ka iešu institūtā. Viņš teica, ka viņš gan negribot saindēt ar skatuvi cilvēkus, bet viņš tā vērojot, ka man esot piemērota balss un arī es ātri uztverot, ko gribot no manis. Viņš nožēloja, ka es šogad nebeidzu skolu. Jelgavas teātrim vajagot aktierus. Jāsmej! Es taču vēl esmu tīrais bērns un jau lai es sāktu aktieru gaitas. Ir jau gan sākušas aktrises no 17 gadiem un man jau būs 18., bet tās ir ātrāk attīstījušās pēc skatuves mākslas - Arturonkulis, Bubis un arī es jau nu neesmu no tā tālu, kas par to neinteresētos. Šitās dienas jau nu atkal noies tādā nekārtīgā gaitā. Rīt no rīta jādabū Greble rokā un jāuzprasa, vai tā varam koriģēt to dzejoli. Vai cik interesanti, ko es ierakstīšu pēc 15IV tas ir 15tā vakarā. Tad es noteikti rakstīšu, kaut vai arī būšu cik nogurusi. Esmu priecīga ļoti, ļoti arī par Zigas pēdējo vēstuli. Tanī izpaužas tas, ka viņa tomēr jūt pret mani lielu draudzību. Būtu viņai uzrakstījusi vēstuli, bet tik daudz vēl ko mācīties. Vau jau tagad skaidri pateikt, ka rīt atkal nekā nezināšu, jo plkst. jau ir 21.30. Tā tad drīz vērsies slēģi ciet un tie jau neprasīs vai zinu ko vai ne.
Rīt jādabū Vijai ielūgums un jādabū tautas tērps. Gan jau būs 15tām, savas labās un savas sliktās puses.
Es jau biju galīgi nobijusies, jo domāju, ka kāds man šo kladi "nospēris", bet biju aizmirsusi, ka apliku zem pagalvja. Kas gan arī šo "spertu" Nevienam jau nav intereses lasīt. Un nu nakts klāj savu tumšo palagu pār zemi un man jāsāk domāt par mācīšanos. Bet es taču pavisam to negribu darīt. Vienā ziņā tomēr ļoti vēlos kaut vasara atnāktu un tiktu ātrāk brīvībā. Bet kas tā būs par brīvību? tagad skolā tik jauki iet, daudz bērnu un jautrības. Dara jau sāpes viens otrs gadījums, citu izteikts neapdomāts vārds, bet kas tas pret jaukajiem skolas gadiem. Dzīvē droši ar daudz vairāk starpgadījumu nekā skolā.
ceturtdien, 12.aprīlī.
Šodien atkal nobumelēju pēc stundām ar Zigu. Cik tagad es jauki jūtos, ka apzinos, ka man ir draugs. Un vēl pie tam jauks draugs, kas man uztic visu, un kam es uzticu visu. Rīt būs ģenerālmēģinājums un man nekā neiet vēl. Sestdien 2.ģimnazijā balle, bet es nemaz negribu iet. Tad drīzāk es gribu iet uz "Laiviniece". Pag, tājau laikam sauca to lugu. Ļoti gribas redzēt Lilitas un tā pat citu tēlojumus. Tā gribas tikt, bet māmiņa jau nelaidīs. Sacīs atkal, tagad tādi laiki, ka nevar dauzīties apkārt. Es jau rīt atkal nekā nepratīšu un rīt vēl pie tam 13. un piektdiena. Ne, ne rīt kaut kas nelabs notiks. Bet ja nu tā man būs laimīga diena! Bet rīt uz tik daudz stundām jāzin un es pat nepaceļu grāmatas. Gan jau kaut kā tiks cauri, tagad tādi jocīgi laiku. Visi tikai fantazē, ka krievi ies prom un nāks kurzemnieki mājā. Vai! Cik es būšu laimīga, ja atnāks visi, kas aizmaldījušies "tālajos ceļos".
gad arī viņiem nekā netrūkst, bet arī mazāk turīgi cilvēki var ļoti kārtīgi ierīkoties. Nudien man šķebina, kāda mums tā pēdējā istaba ir un vispār visi kakti pilni visādiem mēsliem, bet pamēģini kaut ko dedzināt, tad redzēsi, kādu seju taisīs māmiņa. Ai kā gribētos kārtīgs un glīts dzīvoklis un tanī visu ierīkot kā man tīk. Es sapņoju tikai par skaistu dzīvokli, un lielāku nevajadzētu kā divas istabas, meitas istabiņu, virtuvi, vannu u.c. labierīcības. Un tad varētu tā mājīgi iekārtot. Visur būtu puķes. Es pati pieguļošā mājas tērpā, priekšautiņā, lakatiņā un mīkstās mājas tupelītēs rīkotos pa istabām. Es jau sapņoju tikai par ģimenes dzīvi. Mans prāts tomēr nenesās uz sabiedrisku dzīvi. Protams kādreiz uz teātri vai operu aiziet vajadzētu. Bet laikam jau ir tā: par ko sapņo, tas nekad nepiepildas.
Jaukāk jau būtu, ka pašiem būtu sava maza ģimenes mājiņa, kur varētu arī vasaru pavadīt. Bet būtu vasara jauka arī jūrmalā, vai kur laukos upes, vai ezera malā. Es nu te jāsak nododos sapņošanai un kad varbūt pēc desmit gadiem atvēršu šo kladi un izlasīšu šeit rakstīto, tad domāšu ak tu muļķa skuķīt, kas tev bijusi par fantaziju: dzīve tik rožaina nevar būt kādu tu to iedomājies.
Un tad man vēl lielas galvas lauzīšanas priekšā, kur lai dzīvoju pa vasaru. Uz laukiem tā negribas braukt, jo tur ir jāstrādā lauku darbi un man tā tie negribas. Bet tad atkal nav ko vēderā bāzt. Ai, grūta dzīve tagad! Nu jau trīs vasaras esmu bijusi uz laukiem un ceturto vairs negribas. Bet kā lai šito problēmu atrisina? Skuķu māte arī nobijusies un negrib braukt uz Ogri. Tīri dusmas! Vai tad viņa vien nevar pierakstīties tur, lai taču tas vīrs paliek Rīgā, tad jau neviens dzīvoklī nesēdīsies. Iztaisa nu gan viņi no mazām lietām lielas. Bet ko tur var darīt.
Tīrais negals! Vēl veseli astoņi eksāmeni priekšā un visi sālīti. Ir gan laimīgi tie, kas tikuši vaļā piemēram Vizma staigā cepuri kuldama. Vai tad nu šī slima, tikai kukuļu pēc tika vaļā. Būtu man arī kukuļi, es arī staigātu dziedādama, bet nu jāliek.
Laimīgi jau nu gan b
ūsīmk
, kad visa tā poja būs cauri.
pirmdien, 21.maijā.
Ir jau arī man sivēna laime, nevien citiem. Šodien vācenes eksāmenā dabūju apaļu četrinieku. Labi, ka jau divi eksāmeni ir cauri. Bet vēl jau 7! Oi! oi! oi! Kad tiem putras kalniem izēdīsies cauri! Vēl jau tie briesmīgākie priekšā. Un šodien vis es neiemācījo 7 latviešu biļetes kā nodomāju, bet kaut kā nogurķojos. Nu tik nāks serta! Nu tik būs pirts! Latviešu domraksts! Nu kādu tēmatu viņa varētu izraut?! Jāizlasa tā kā būtu "Andriksons" un  "Nāves ēnā". Tie jau tādi ievērojamāki darbi. Laikam jau viens no tiem būs Andriksons. Bet ja nu ir saimnieku un kalpu attieksmes? Nekā jau nevar zināt. Dimbā vien ir.
Kur būšu pa vasaru? Tā kā viena cerība būtu uz to Rubenes pagastu pie Valmieras, bet ej nu sazini vai tur jau nav kāds aizsteidzies priekšā. Gribētos jau nu gan man tur braukt, jo pēc visām valodām esot skaista vietiņa un labi cilvēki. Un to jau tikai vajaga. Bet tam esmu jau gadiem ilgojusies redzēt Kaugurmuižu un ja jau tur dzīvošu, tad arī kādreiz aizčāpošu līdz turienei.
Varbūt, ka šī vasara būs jauka. Bet ja jau no sākuma sāk priecāties, tad beigās tur nekas nesanāk, bet kādreiz ar visu priecāšanos sanāk arī kas. Fui! Tie riebīgie eksāmeni!
mežoņu būšana.
Sāk jau atkal šaudīties. Nu protams, ka kaŗavīriem ir liels prieks, jo viņi zina, ka nebūs vairs jāskatās nāvei zobos. Mums jau nu arī ir prieks. Neiesauks vairs jaunos puikas un tie, kas nav krituši, veseli pārnāks mājā.
Es māmiņai apgalvoju, ka citādi nemaz nedomāju, ka tikai, ka viņi visi pārnāks, bet man tomēr ir tāda savāda jušana un es nemaz nespēju priecāties...
Bet jācer! Jācer! No cerībām jau visa dzīve tikai sastāv.
ceturtdien,
10.maijā.
Novēlu Tev visu labāko vārda dienā, Maičelīt. Un šodien vairāk kā jebkad gribās ar Tevi būt kopā. Man šodien galva sāp no mācīšanās. Nu ir jau arī bijusi nolaidība! Veselu gadu nemācīties krievu val. gabaliņus, dzejoļus un gramatiku. Tā jau ir liela nolaidība. Un nu rauj un ķer un grib visu uz reizi sagrūst galvā. Ja Tu būtu te Maicīt, tad droši vien Mazulis mācītos labāk, bet tagad? Tagad viņš nezin nevienu mācību Bū-ū! Kā man ir bail no eksāmeniem un tie tuvojas ar vēja spārniem. Kaut viņus varētu atturēt bet nekā. Man šķiet, ka es eksāmenos izbraukšu cauri. Uz otru gadu jau nu nepaliks, bet eksāmenā dabūs troiku vai zwō! Fui kāds kauns, tādēļ mācies!
pirmdien 14.maijā.
Veselas trīs dienas nogurķojos pa māju. Šodien atkal biju skolā. Klasē tik omulīgi: Daila atnesusi ievas, kas ar savu reibinošo smaržu piepildīja visu klasi. Man ir ārsta apliecība, lai atbrīvo mani no eksāmeniem, bet man ir ārkārtīga nojauta, ka mani neatbrīvos. Tāda nepatīkama sajūta. Visi uz tevi skatās it kā ar skaudību. Un ja nu es netieku vaļā! tad nu gan būs suta manai galviņai! Un jāmācās vien būs.
Šodien skuķu māte runāja par vasaru. Viņi it kā tomēr dzīvošot Ogrē un mani arī grib aicināt uz turieni. jauki jau nu būtu, bet vai man ar viņiem neapniks. Nu to jau redzēs, kur būs, ko darīs.
Dienas iet uz priekšu, ar katru dienu kļūst viss zaļāks un krāsaināks, jo dārzos jau parādās ievas un tulpes, tāpat citas puķes.
Bet man nemaz nav priecīgi ap dūšu...
Maicīt, es Tevi gaidu vienu dienu, otru dienu un gaidīšu, gaidīšu... Vai tik ilgi man jāskumst vienai. Klasē gan izliekas omulīgi, bet meitenes - nē ar tām es nevaru justies omulīgi. Vienīgā man šķiet Elvīra - labā sirds un mīļa pret mani un ko viņa saka tas man šķiet īsts un patiess. Viņa ir ēverģēlīga un jauka. Citas man šķiet savu mīlestību izrāda liekulīgi.
Ziga jau tagad tik aizrāvusies ar Žoržu. Tai jau cits maz interesē. Kad Ž. nav, tad nu protams meklē manu un Laimas draudzību, bet citādi jau laikam nē.
otrdien, 15.maijā.
Šodien skolā nodevu lūgumu. Arī Auša dabūjusi slimības zīmi. Man tā vien liekas, ka mani neatbrīvos, bet mācīties arī neko nemācos. Es nemaz to nevaru iedomāties, ka man būtu jāliek eksāmeni, tas man šķiet tikpat neparasti kā, ka agrāk domāju, ka man nebūtu jāliek. Vēl rīt jāatbild ķīmijā un fizikā arī var izcelt. Kaut nu ātrāk dabūtu zināt iznākumu, tad nebūtu tā neziņā jāmocās. Atkal līst lietiņš un ir apmācies.
Šodien dabūju zināt atkal nepatīkamas lietas - kurzemnieki ielikti esot koncentrācijas
izstāstījusi, cik tuvas attiecības viņiem ir. Un Ziga man pateica kaut ko tādu, ko es tiešām nebiju pamanījusi. Viņam tiešām ir līdzība ar Bebri, vai man tikai tā liekas. Nē, kāpēc Ziga to ieraudzīja? tad taču tomēr ir kāda līdzība. Rīt skolā man nebūs laba dūša. Skaidrs. Tādēļ, ka šodien tā izdarīju kā nevajadzēja. Nē labāk ar Aiju nesarakstīties un vispār mazāk runāt ar tām meitenēm. Sākšu apzinīgi atsalt. Lai arī notiek tā, kad nav draugu, lai tad arī nav. Fui, kaunies meitēn un Tu atkal raudi. Nē tā Tu nedrīksti. Lai arī mazā sirds lūzt, tā Tu nedrīksti.
Vislaik Tev bija laba dūša, bet nu Tu redzi, ka tā vairs nav kā pagājušā gadā. Bet aj Tu skolā izrādīsi savas skumjas, tad meitenes atkal nezin ko safantazēs. un nu Tu redzi, ka visas itkā tevi noskata, novēro katru soli un kritizē. Un ja es ar Dodi kādu vārdu runāju, tad šķiet Laimas assā acs Tev visur seko un it kā pārmet. Un tad droši viņas mani aprunā. jo kādēļ Aija tai vakarā, kad Rūmniece bija teica kaut ko Zigai par dejošanu un piemetināja: "Tāpēc jau Tu laikam tik ātri beidzi". Nu es jau to sapratīšu. Meitenes daudzreiz manā klātbūtnē kaut ko iesāk, bet tad aprauj teikumu pusē. Vai tad es to nesaprotu. Un kā vēl. Un es nemaz negribu dzirdēt, ko viņas runā. Manis pēc viņas varētu mani pavisam neievērota. Justos tāpat kā tagad, ne par matu sliktāk. tagad varbūt kāda pasaka kādreiz "Rutelīt", bet vai tas nav tomēr tikai sauss vārds! Un kā būs tai 15.aprīlī? Droši vien man par to vakaru nebūs prieka. Nu gan jau laiks rādīs! Tad jau redzēsim, ko ierakstīšu sekojošās lapaspusēs. Un galvenais, ko ierakstīšu 15. vai 16.aprīlī. Vajadzēšot tautas apģērbus. Vijas man labi nepatīk. Būtu jādabū kāds glītāks. Bet kur? Kas man derētu?
Nu gan laiks rādīs kā un kas būs!
ceturtdien, 22.martā.
Kādēļ es nevaru saturēties? Un Ziga ir atnākusi un saka, vai es palikšot uz vakaru, bet es taču nemaz neesmu ielūgta un negribu arī iet. Meitenes tikai saka, es esot jocīga. Bet man ir dusmas uz viņām. Kādēļ viņas vispār runā ar mani. Es negribu, negribu. Saulīte sāk spīdēt laukā un es gribu pastaigāties nevis telpās dejot. Un bez tam kādēļ man palikt, ja tik un tā maz dabū dejot.
Kā...
Un tā jau man ir parasti. Ja nes nepriecājos, tad iet  jauki. Nu ko tur var darīt, ka tā nu man vienureiz ir. Un es domāju, ka rīt arī jauki ies un varu galvot, rīt man neies labi. Ak, bestija, ar to Aivaru Cinātu gan traka dejošana. Viņš Tevi izgroza uz visām pusēm. esmu ielūgta pie Višuka pirmajās Lieldienās resp. 1.apr. Man šķiet tur vajaga jautri iet, jo būs pirmais aprīlis. Ka tikai nu atkal es nedomāju jauki būs - un galu galā nebūs nekā. Rīt arī kaut kas būšot. Varbūt, ka patiks, varbūt nē. Rīt celšot vēsturē. Nu negribu ticēt vai tik traki būs. Gan jau kaut kā izkulsies.
piektdien, 23.martā.
Šodien tomēr stundas rit parastā kārtībā. Ko? Bebis saka, ka šodien esot pavasara sākums. Ō! Jauki! Bet pēc pavasara nāk vasara un tā ir nejēdzība, jo es nezinu, kur vasaru būšu un tas jau ir tas briesmīgākais. daži debatē par filmām. es neesmu ne uz vienu tagad bijusi. Ek! Varētu taču aiziet, bet tad jāiet vienai. Atkal slikti! Tik daudzi ir redzējuši šo filmu. Un ko? Ruta bijusi pat 3x uz vienu filmu. Bet muļķīgi! Nevar jau saprast. Vajag tulkotāju līdz, bet kas nāks? Nu protams varu iet tik ar māmiņu, bet viņai nav laika. Nu ar ko tad? Es jau zinu ar ko.
smaids kā vecākai māsai. Nē, ar mani ir daudz savādāk kā ziemā. Tas ir attiecībā pret Žoržu. Bet pašlaik man tomēr neinteresē neviens zēns. Ja nu kāds stātos ceļā? Tad var būt. Es jau ātri sajūsminos, bet laikam diezgan ātri arī atslābstu. Ko var darīt, tāda nu es esmu. Mani gan vajadzētu galīgi pārveidot, bet kas to darīs? Man tā šķiet, ka mani dzīve pārveidos un no agrākās Ruteles nepaliks ne maņas. Man šķiet, ka man vēl raksturs nav nostiprinājies, tādēļ mani vēl nav vērts vērtēt.
Es tā steidzos ar rakstīšanu it kā man butu kur jāskrien. Un rakstu jau arī muļķības. Jāsak, kas tik nāk prātā, tas uz papīra. Bet ir jau iemesls. Jaunā dienas grāmata gaidīt gaida, kad pavēršu tās vākus. Un nu jau neies ilgi. Vēl pāris dieniņas, ja tādā pat garā muldēšu, tad būs arī man šī kladīte ar muļķībām pilna. Bet nekas. Vēlāk šīs muļķības ļoti patiks pašķirstīt un jo spilgtāk acerēsies šos gadus, kad būs rakstīts.
Un palasot vien atpakaļ, tiešām brīnums, cik daudz jau aizmirst. Tagad man gribētos uzrakstīt katru sīkumiņu. "Bet nekad, nekad vairs neatgriežas viss..." Nez kas bijis tas gudrinieks, kas to teicis. Skaisti vārdi, bet rūgta patiesība.
Nupat atkal domāju par Maici. Vai tad tiešām viņa vairs nav Kurzemē? Bet arī no Vācijas taču var rakstīt. Redz, ka Arturs atrakstīja. Ja nu Tu esi Z. Maicīt, Maicīt, Mazulis taču Tevi gaida un no bēdām paliek vēl mazāks. Maicīt, mēs taču vēl tiksimies!!! Nu kāpēc Tu man neraksti!? Nu gan būs jāsāk dusmoties, bet es jau to nemaz nespēju uz savu draugu.
A-ū-ū! Ā-ū-ū!!! Nu atsaucies taču Mazuļa domu kliedzienam.
Ek... "Un sāpīgs smaids rotājās ap dzejnieka sakniebtajām lūpām" Tā teica Valdmanis vakar. 
Nē manas domas gan šaudas...
ceturtdien, 21.jūnijā.
Škandāls! Vēl es esmu Rīgā! Pagājušo vasaru ap šitādu laiku jau man bija līdz kaklam. Nudien traki! Vai tad tiešām es uz Jāņiem netikšu prom. Fui! Negribas vairs tai Rīgā palikt nevienu dienu. Bet jāpaciešas vien ir. Kā gribētos, ka rīt varētu aizbraukt, bet laikam jau nebrauks. Man ir tīri dūša papēžos. Nu kāpēc es nevarēju to pirmdien braukt. Tāpat neizdarīja to ko vajadzēja. Ir gan neraža. Ko nu te es sūkstos, tāpat ar to nepalīdzēs. Māmiņa aizgājusi uz aktu. Viņa šodien saņem apliecību. Nez kāpēc vēl nav mājā. Solījās drīz būt. Laikam laukā ir jauks laiks, bet es nemaz to nejūtu, jo tupu istabā. Tik ar biju laukā kā pēc kartupeļiem uz tirgu. Saulīte vēl diezgan augstu. Gaidu ar nepacietību vai sētniece nenāks ar ziņu, ka rīt brauks. Vajadzēja aiziet uz "Hodž. Nasredinu", bet lai nu ar tas paliek rudenim.
Jau vesels gads pagājis, kopš "Auceniekos" pazaudējām atslēgu. Un tas man liekas kā nupat dažas nedēļas atpakaļ. Nē, gadi gan skrien kā ar vēja spārniem. Bet es nemaz nejūtos vecāka. Tāds pats bērniņš vien esmu...
piektdien, 22.jūnijā.
Tā nu es netiku prom arī šodien un netiks arī rīt. Tā tad Jāņi man jāpavada Rīgā. Dūša jau papēžos ir, bet ar to jau nelīdzēs. Labāk laiž visu pār galvu un dzīvo tā, kā pa provi šodien. No rīta ap desmitiem aizgāju pie Zigas. Viņa vēl gulēja. Ap divpadsmitiem paēdām pusdienas un tad aizgājām uz Daili pēc biļetēm uz Arkādiju. Kase bija slēgta, bet aktieri nāca no mēģinājuma laikam. Bija arī pazīstamas sejas. Es domās gudroju, ka varētu arī Adernieks parādīt savu sejiņu saules gaismā. Es nemaz nedabūju atjēgties, kad divas brūnas acis bija nozibinājušas man gaŗām. Un tad tik ap-
Sāku gan skolā rakstīt, bet laikam ienāca skolotājs un es nedabūju pabeigt. Un pēc stundām es aizšmaucu... kur nu... es jau atkal laikam pa visam ko citu domāju. Es jau aizgāju no divām pēdējām stundām. Aizgāju Zigai līdz. Gribējām iet uz kīno, bet nokavējām. Tad vienkārši pastaigājāmies un beidzot iekāpām tramvajā un braucām. tad ieraudzīju Laimu, Rūtu un Ainēnu lecām no tramvaja ārā (Dies` pas`, tikai jau nu ne no ejoša) un ķērām rokā. Tad tieši visas uzdūrāmies uz Miķelieni un beidzot arī Greble piesējās. Laima bija atturīga un vēsa pret Zigu. Abām atkal kaut kāds konflikts. Laima noskatījās tīri greizi, kad mēs aizcilpojām pa Aizsargu ielu. Tad aizgājām līdz jaunajam tiltam, izstaigājām pili un beidzot galīgi nogurusi pārrados mājām. Redzēs, ko Laima rīt uz Zigu teiks, kad tā ieradīsies skolā. Bet nu jau atkal ar savām domām biju tālāk aizlidojusi. Gribas rīt iet uz "Spartaku". Bet ko Tu vēl gribi darīt? Atzīsties nu ar labu! Nu lai arī paliek tas pie Tevis, man viens pīpis.
svētdien, 25.martā.
Vakar izdeva liecības. Bija tik ātri jāiet mājā, ka nemaz negribējās. Jā! un man negribējās. Bija tik jauks laiks un es sēdēju izstabā. Un šodien es no 12.00 izgāju no mājas un pārnācu 21.30. Brīnišķīgi!  Veselas 9 stundas prom no mājas. Līdz puspieciem nopļāpāju ar Zigu un tad atnāca Dodis. Norunājām kādu laiciņu un tad gājām staigāt. Izstaigājām gaŗus gabalus. Es domāju, ka man lasīs lekciju par tik vēlu mājām. pārnākšanu, bet nekā. Mani saņēma pavisam mierīgi. Paldies, Dieviņam, ka man ar māmiņu tomēr neiznāk tik assas sarunas kā Zigai. Lai gan viņu starpā atkal valda sirsnība, tomēr bieži viņas saskrienas. Ziga stipri nervoza. Zigas māmiņa tāpat, tad jau bieži iznāk saskriešanās.
Zigas un Laimas starpā atkal viss labi. Viņām jau arī ātri iet. Bet man nemaz negribas ar Laimu sēdēt. Nez ko Maigons uz to teiks. Un Auša jau arī pavisam negribēja.
Bet... Ak jā, ir jau daudzu bet. Un viens bet ir tas galvenais! Domājams, to Tu pati zini un nav vērts lai Tev to atkārtotu. Ak kaut es pēc gadiem šo vietu lasot, smietos par sirdssāpēm un vispār par visu to, par ko tagad skumstu. Rīt mēģinājums, un es lomu neesmu apskatījusi. Ak lai nav! Labāk jau nu es nevarēju domāt pavadīt svētdienu. Bet kādēļ es gan jaucos pa vidu, kādēļ es nevarēju aiziet drīz pēc tam, kad Dodis atnāca pie Zigas. Es taču varēju aiziet un arī Dodis justos laimīgi. Ak Dievs! kādēļ es nevaru dabūt īstenību. Bet man tomēr, tomēr šķiet ka neesmu viņam vienaldzīga. Un laikam taču tomēr esmu tukšs gaiss un viņš vēlētos labāk, ka es nebūtu. Nu lai ar! Ak nē, tās es negribu tomēr teikt.
pirmdien, 26.martā.
"Nekad, nekad es tā nemīlēju dzīvi, kā šajā mirklī..." Šī melodija nedomā no manis atkāpties jau divas dienas. Šodien no rīta tīrījos pa māju un tad gāju uz skolu. Šodien galu galā bijis nolemts dziedāšanas mēģinājums nevis dramatiskais. Bet nebija ne viens, ne otrs. Nomazgājām klasē logus un patīrījām klasi. Tad aiznesu kādu vēstuli uz Čiekurkalnu, Smilgaiņa sūtīta, un tad braucu pie suķiem. Tur nebiju ilgi, jo viņas gāja uz operu. Pavadīju līdz operai un nācu lēnā garā atpakaļ. Tad sadomāju braukt ar tramvaju no Tallinas ielas. Pārnācu mājā paspēlēju klavieres, sakārtoju fotogrāfijas un darīju vēl dažus sīkumus. Un skatoties mēnesī un domājot par skaisto nakti manas domas protams atkal kavējās pie Tevis. Un man šķiet manas domas arī tik ātri neatrausies no Tevis. Vēl tagad es domāju arī par Tevi, Maičelīt, un man šķiet, ka mēs vairs neredzēsimies. Es tagad mētājos riņķī bez drauga. Būtu vismaz kāds ar ko parunāties par visu, kas uz sirds. Ar Zigu jau būtu varējusi izrunāties, bet mūs tagad šķir viena lieta un tas ir Dodis. Kāpēc, kāpēc Ziga palika tik jocīga, kad Dodis atnāca. Viņa tūliņ viņu sāka apmētāt ar spilveniem un
Esmu gan es maz tomēr rakstījusi. Zigai jau tūliņ būs otrā klade pilna un es tik vēl pa pirmo kuļos. Nekas gan pār mani nāks tā gara gaisma vasarā. Tad tik es rakstīšu! Un ja nu arī tad nē? Vai, vai, meitī, tad nu gan tev galvas vietā ķirbis!!!!!!
pirmdien, 18.jūnijā.
Vakar biju uz "Un viļņojas jūŗa".  Visu lugas laiku skatījos ar sajūsmu. Ne jau man patika saturs, bet gan aktieru spēle. Par saturu arī neko sliktu nevarētu teikt, ja pati būtu noskaņota laikmeta garam. Spraigas sarunas arī humors un pārsteigumi. Lilita Bērziņa - kā arvien nepārspējama. Un te nu es viņu redzēju tikpat kā ikdienišķajā dzīvē. Skaistas vasaras kleitiņas un kur tad vēl skaistais vakara tērps. Un tik daiļa viņa ir. Viņa taču laikam ir tuvu pusmūžam, bet izskatās kā tiešām 25.g. un vēl jaunāka. Un tad nu joki! Man sāk patikt Adernieks. Nē, bez jokiem! Un Bebim šī loma nepatika! Stemps kā parasti jauks, bet tomēr labāk patika Laiviniecē. Šoreiz par Lilitas partneri gribējās cits - kuŗš, to arī nevaru pateikt. Gandrīz te man patiktu Adernieks, jo jau pie iepazīšanās viņš nebija sentimentāls, kas tā viņam nepiestāv.
Biju pilnīgi lugas varā, kad nācu no teātra laukā un vēl šodien man domas atgriežas un atgriežas gan pie Lilitas, gan Adernieka, gan pie citiem aktieriem.
Ek, biju jau atkal sarūgtināta! Nu par māmiņas vārdiem, ka man būšot ziemu jāiet pie 
LaufreMarta
s dzīvot un Arturonkols gulēšot šinī istabā. Nu vai zin! Mani izdzīt no manas istabas, kur es visu cenšos daiļāku padarīt! Lai tad nu viņš tur guļ visu dienu un valstās pa vakariem. Ai, kā apnikusi dzīve, kad nav savas istabiņas, kur piemesties, kur viss ir tavs un mājīgs. Tad jau labāk dzīvo pie svešiem. Nupat pazibēja doma galvā, palikt pa ziemu ar tur pie Valmieras un iet skolā. Ai, bet tomēr nē. Laikam nupat sāksies rūgta dzīve. Pašai jāgādā, lai tiktu skolai cauri. Un tā gribēju nākošgad mācīties. Mani laikam tomēr pārvērš šie apstākļi. Negribas vairs ne smiet ne dziedāt. Manis pēc, palikšu klusāka, būs citiem labāk. Jau šogad skolā izjutu pirmās nesaskaņas meiteņu starpā. Jau skauž citām, ja tieku vairāk uzlūgta. Tad labāk nemaz. Lietus atkal līst. Nez ko darītu "Jaunarājos", ja būtu jau aizbraukusi? Gan jau dabūs izdzīvoties arī tur. Kā tur pieradīšu? Gan jau būs labi. Vai kā gribas paskatīt, ko rādīs kārtis! Es jau nemāku zīlēt, bet tāpat vien pēc nojautas...
Fui! Māņi vien ir! Tur jau netiek gudrs. Melš jau ar tās kārtis! Jeb es nebrotu izskaidrot?..
Ek, viens pīpis! Tā vai tā gudrāks netiks! Gaidi nākošo dienu tik un tā tev pateiks ko viņa slēpj.
Izlasīju Jēkabsona "Dzimtā sēta". Kādēļ es visur saskatu Zigas tēlu? Vai šoreiz Daiņas tēlā es viņu gribēju saskatīt? Un laikam jā. Tur jau, meitēn, atkal tava gudrība, kādēļ Tu Ainu turēji par sevi un Daiņu par Zigu Tur vēl figurēja arī Haralds - Inga un Ainēns Ilga un kas bija Andrejs - ā to tu zini ļoti, ļoti labi, tik negribi te rakstīt. Un ka'dēļ negribi te rakstīt? Dumja tu esi raksti to ko domā un neslēpies. Jā tas bija Žoržs. Un nu tas uzrakstīts: Nu, vai gabals izkrita? Nemaz tik traki nav! Bet tev viņš laikam vēl tā drusku patīk? Ja, ja, ja! Bet tev nav ne silts ne auksts kad Ziga lasa priekšā viņa vēstules. Gribas dzirdēt par viņu visu visu ko. Kāda cita vēstules es droši nemaz neklausītos. Bet tagad es zinu, ko viņš domā un jūt. Un skatoties viņā man atplaukst laipns un vēlīgs
pirmdien, 16.aprīlī.
Nu ir pagājis sengaidītais 15tais . Izvērtās par ļoti jauku vakaru. Priekšnesumu daļa arī kaut cik izdevās labāk kā domājām. Pēc tam bija dejas. No sākuma nerādījos zālē, bet tad ārpus zāles mani uzlūdza Cauka un tā es turpināju arī palikt zālē. Dejoju samērā daudz. Kad vakarā atnācu mājā, tad nožēloju, ka šis skaistais vakars jau pagājis. Tikai tas sliktums bija, ka bija gari starplaiki starp dejām. Zāle dejojot tomēr nebija tik pilna kā domājām. Kad ar Māri dejoju, tad viņš atbrīvoja tik labi ceļu, ka dabūja pamatīgi valsī izgriezties.
Šodien skolā visi bija galīgi samiegojušies. Neviens skolotājs nekur neizsauca. Un Krūms piedevām vēl iedeva limonādi. Tas jau nu šodien bija ļoti smaidīgs. Bumba aicināja grūtsirdīgos un grūtsirdīgās pie tāfeles aizmirsties. Tam jau mūžīgi kas piemērots ko teikt. Karpa...
Nu nemelo tik daudz savai dienas grāmatai! 
Es. (Ziga)
otrdien, 17.aprīlī.
Pēdējais teikums jau atkal mežonēna, Zigoņa, rokudarbs. Ir gan tas meitēns palaidies un vēl šitādu teikumu rakstīt! Noskalpēt tādu! Šodien tā rezgaļa dēļ nevarēju iet uz skolu, jo nebiju izmācījusies. Bet der jau arī slinkot. Un es taču esmu tomēr tik priecīga, ka tomēr pie manis kāds atnāk. Un es taču tā mīlu savu draudzenīti, ka tādēļ varu arī uzupurēties. Un galu galā ne velna viņi šodien skolā nebija darījuši.
Un es šodien arī no rīta padarīju daudz ko lietderīgu.
Šodien domāju un gudroju kā rīt tikt uz teātri, bet droši vien nekas neiznāks, jo skuķiem rīt daudz jāmācās un tā tikšu tikai vakarā mājā. Un bez tam uz ceturtdienu daudz jāmācās. Bet es tā gribu "Spartaku" redzēt. Jo tur taču spēlē "Māris". Bet rīt jau nekas neiznāks, jo māmiņa jau nelaidīs pa nakti "dauzīties" riņķī. Tā jau viņa mēdz teikt.
trešdien, 18.aprīlī.
Šodien tā gribēju tikt uz "Spartaku", bet neiznāk, jo daudz jāmācās. Šodien skolā kā parasti miegaina diena bija, jo vienmuļas stundas. Nekas jauns ievērības cienīgs nenotika, atskaitot to, ka Bebis ir vienādās domās par to ar mani, ka lugu vajadzēja uzvest. Bet vai nu jau nav par vēlu, lai sagatavotu. Un kādēļ tā Miķelene nemāca dziesmas. Laikam jau ar to lugu nekas neiznāks, bet es tā gribētu. Ja dabūtu kādu labi dūšīgu palīgu, tad varbūt kas iznāktu. Laima grib, lai viņai rakstu, bet nu jau nav vairs tas iespaids kā toreiz bija. Bez tam esmu dabūjusi sev draugu un man vairs nemaz negribas rakstīt citiem kā tikai Zigai. Lasu Eleonoru Dūzi un spaņoju par mākslinieces ceļiem. Es jau nekad nevarētu būt aktrise laikam, jo sajūtu kaut kādu iekšēju kautrību. Es tikai viena varu "izlādēties" (kā saka Bebis) Un tiešām spoguļa priekšā labāk tēlot nekā publikai, kas kritizē. Tad jau nu galu galā laikam man bailes no kritikas. Un es svētdien gribu tā uz "Laiviniece" nevis uz Elvīras iesvētīšanu. Tur jau nekā nebūs, jo dejošanai būs par maz zēnu, resp. tikai divi un ko tad citu varētu darīt, jo spēlītes Laima taču vairs nepazīst un negrib pazīt.
Eksāmeni tuvojas ar joni un es vēl šogad neesmu sākusi mācīties. Ak, tētīt, cik ilgi tas tā ies! Pulkstens jau 19.30 resp. gan tikai 19. Bet arī jau vēls. Citus gadus ap šādu laiku biju izmācījusies. Bet šodien atšļūca Višuks un nopļāpāja. Bez tam Rutiņa dauza klavieres un nupat atnāca tantMarta. Tā jau man no mācīšanās atkal nekā. Tad jau labāk būtu aizgājusi uz teātri. Tad vismaz tu cilvēks zini, ka
esi kaut ko iemantojusi. Bet tagad tā diena vienkārši nobumelēta. Un es taču esmu tik maz izsaukta. Un domraksts arī vēl stāv priekšā neuzrakstīts. Ak nosodītie literatūras darbi. Būtu brīvs temats kaut ko safantazētu, bet rakājies nu pa literatūras vēsturēm un lasi Blaumaņa darbus no gala.
svētdien, 29.aprīlī.
Nav jau nekāda svētdiena, jo jāiet bija skolā. Šodien ir īsti vasarīgs laiciņš, tikai vējš gan ir par lielu. Sākšu aprakāties pa pagātni, kas palicis atmiņā pa šo laiku, kad neesmu rakstījusi. Biju Elvīras iesvētīšanā. Galu galā man tomēr negribētos, ka tik maz zēnu resp. viens. Jo nav nekāda dejošana un uz citām spēlītēm jau nu arī.. (es gan te murgoju "uz citām spēlītēm, vai tad dejošana kāda spēlīte.) Ar vārdu sakot bija par garlaicīgu. Visā visumā ņemot jau nu nekas, bet kad padomā tā atsevišķi, tad tomēr zēnu trūka.
Tad beidzot es biju uz abām lugām uz "Laivinieci" un "Spartaku". "Laiviniece" ļoti patika. Daudz humora un arī nopietnības. Aktieri pēc manām domām bija labi. Tikai Lilitas smiekli diez kā nepatika. Bet turpretī Alma Ābele bija burvīga. Un Kreicums un Staups sajūsmināja. Varbūt jau arī tā dēļ, ka viņi pēc rakstnieka tēlojuma bija labi cilvēki. Bet nē, tomēr viņi ļoti labi tēloja. "Spartaks", lai gan "smaga" luga tomēr man tāpat patika. Brīnišķīgs Filipsona tēlojums. Tāpat jauki bija visi aktieri. Cauka - šķiet labs komiķis. Varēja tiešām dūšīgi smiet par viņa tēlojumu. Ērika Ferda ļoti brīvi un pārliecinoši tēloja ugunīgu romieti. Šķiet šai lugā bija visa jaunā Dailes paaudze. Adernieks Bebrim patīk man nekur. Ne Romeo, ne Geŗas un arī gladiatora lomā.
Un tagad man tik gribas redzēt vēl un vēl. Nākošais jāredz "Fiesko sazvērestība Dženovā".
Par skolas dzīvi nav ko teikt. Viss iet parastā gaitā, tikai eksāmeni gan tuvojas ar joni, bet es nemaz neuztraukājos vēl un nesāku biļetes mācīties. Ek, šis skolas gads ir tik nevērtīgs. Es apzinos, ka nekā neesmu iemācījusies un nekā neesmu iemantojusi...
ceturtdien, 3.maijā.
Kā nekā manā mūžiņā 19.to reizi 3.maijs. Ō... Vai tiešām jau 18 gadus esmu nodzīvojusi šai raibā pasaulē. Nē, tas laiciņš ir bijis tik īss. Bet kas par jokiem! Neviens vēl mani nav apsveicis dzimšanas dienā. Nudiens, neviens. Un es jau nu arī nejūtos kā dzimšanas dienas bērns. Ō..! Ja es būtu kādā aristokratiskā ģimenē, tad es šodien staigātu gaŗā balles kleitā un viesu vidū. Būtu viskas gards ēdams. Un dejošana! Ai, ai, ai, ai kas tad būtu par lustēm. Būtu miera laiki, nez vai tad arī nevarētu būt dažu draudzeņu pulciņā? Maicīt! Ūūū! Vai Tu šodien atceries, ka Tavs Mazulis paliek veselus 18.gadus vecs? Droši vein! Ļoti pateicos par laimes vēlējumiem, Maicīt! Maičelīt! Tralalalalalalalalā...! Tu būsi drīz vien pie manis! Un ja Tu šinī mirklī ienāktu istabā, tad vai zini lielākas dzimšanas dienas dāvanas man nevarētu neviens sagādāt. Nāc drīz! Citādi tavs mazulis drīz laidīsies uz laukiem un kā tad lai tiekamies. Bet pag! Nu tu man dabūsi piparus! Ja Tu netiksi nākošo gadu tai pašā klasē kur es, tad, tad... nudien noskalpēšu!
Bet vī-ī-ī! Neesmu jau vēl "eksāmenus" nolikusi. Varbūt, ka tavs Mazulis paliek uz otru gadu. Bet nē... fui... kur nu es un otrs gads. Man ne-pa-tīk  mā-cī-ties! Ni un ni.
Ja nu tomēr Laimdota viņai labāka. Līdz šim tādas domas man nenāca prātā būt par šķērsli viņu draudzībai, bet nu es gribu ta pamatīgi iekarot Zigu. Man ir tik jocīga sajūta. Esmu uz rāviena kļuvusi egoiste - tikai man un nevienam citam. Par Dodi es nesaku tas ir zēn, bet Laima... bet to taču viņa nedrīkst dabūt zināt, jo to nu es arī nevēlētos, ka viņa ciestu, jo tagad zinu gluži labi kā ir kad nav drauga.
Bet, Maičelīt, Tu nedrīksti būt greisirdīga, jo tagad Tu esi tālu prom un Tavs mazulis beidzas vai nost, ja nav kāds labs draugs kam "izkratīt" sirdi. Tev es taču nevaru stāstīt, jo Tu ar mani nevari dalīties ne bēdās, ne priekos.
Sēžu uz tachtas resp. savā gultā un caur manu galvu šaujas simtiem domu. Protams viena daļa domu atkal aizšaujas pie Doda. Zigai taisnība, kad viņa runā par Dodi un sevi, tad man ir kādreiz tādas domas, kādēļ es nevarētu būt viņas vietā, bet tā gan nav, ka es negribētu dzirdēt neko par viņu. Gluži otrādi, es pat gaidu, kad viņa man pastāstīs par viņu kaut ko, vai palasīs kādu rindiņu vai citēs kādu vietu no viņa vēstules Un tai brīdī man nav nekādas greisirdības vai kaut kas tamlīdzīgs, jo pavisam aizmirstos, jūtu tikai, ka stāsta par to cilvēku par ko es labprāt klausītos stundām ilgi.
piektdien, 6.aprīlī.
Man šodien tik daudz domu, ka nemaz nezinu kā lai sāku. Iesāku pie skuķiem, bet tur jau nevarēja rakstīt. Te viens prasa to, otrs to. Tīri vai galva sāpēja, kad mājā nācu.
Šodien gaidot Cauku bija gan joki ar mazo Edgaru. Cik viņš pārgudrs! Tas nemaz nav saprotams, ka iekš šitāda maza knauķa mājo tik liels gars. Bet bez atbildes gan viņš nepaliks raut tik vai izstiepjas. Un šitāds špicbuks gribēja, lai strīpo nost "Lolita, zilais sapni, Tu". Kas šitā runā par sieviešiem u.t.t. Tur viņam kautrības nemaz netrūkst.
Satikām Cauku tikai tad, kad gājām uz māju. Man dusmas uz visiem pulciņa dalībniekiem, kas nebija klāt. Vai tad nu tiešām Laimai tā bija jāskrien šūpoties un tāpat citiem. Reiz par ilgu laiku ierodas Cauka, bet tad nav arī visi. Ek, es jau droši nesaprotu tos citus. Man patīk līdz darboties, bet kam nepatīk, lai tad skrien arī. Iešu rīt pie Caukas iemācīties savu dzejoli kārtīgi. Lai nu kā man tomēr tā ir sirdslieta. Daudzreiz pat mājā deklamēju tikai savas pašas prieka pēc.
Dodis šodien "iedāvināja" man pūpola zariņu. Protams biju ļoti priecīga. Ne jau par to, ka tas bija pūpolzariņš, bet gan par to, ka viņš to deva. Lai arī es zinu, ka viņš tikai tāpat joka pēc to deva, tur tikpat labi viņš to varētu iedot arī Pārslai, Maigai vai kādam citam, tomēr priecājos par to.
Cauka esot pilnīgi sajūsmināts par mani, tā Hermīne teica. Viņš šodien teica, ka teātrī jauno aktieru grupā esot daudz tādu, kas pat ļoti slikti lasot. Varbūt, ka man tomēr ir talants. Es to nemaz nevaru saprast, un var arī nemācēt kaut cik izteiksmīgi lasīt.
sestdien, 7.aprīlī.
Šī nedēļa atkal aizvadīta. Bet tā bija tomēr ļoti gara. Šodien kā parasts skolā, tad pie skuķiem. Tā kā pie Caukas bija jābūt no 18-19, tad aizgāju pie Zigas. Tur bija arī Laima un Žoržs. Laima bija ļoti sliktā garastāvoklī, bet vēlāk kā par brīnumu ļoti labā. Žoržs saskrējās ar Zigu, bet tas nu tā starp citu, jo gan jau ar viņiem būs atkal viss labi. Aizgājām iemest uz ātru roku uzrakstīto vēstuli Žoržika pasta kastītē. Nu šodien viņa trepes izstaigājām, ja nemaldos piecas reizes.
Tādēļ, ka mēs gribējām dabūt zināt vai dzird, ka iemet vēstuli kastītē. Bet otra vēstule kā bijusi tā palika neizņemta.
1945.g.
ceturtdien, 4.janv.
Un tikai tad, kad mēs varam rakstīt 1945.g. jau dažas dienas man ir drosme ķerties pie manām domām. Es neatvēru kladi tad, kad biju uzņemta konservatorijā, kad atvērās skolas durvis, kad iesākās  brīvlaiks un arī ne tad kad vecā gada vakarā vajadzēja atskatīties uz pagājušā gada dzīvi. Es vecā gada vakarā pat nedomāju, ka tā ir pēdējā diena 44.g. Cik daudz bēdu nesis 44.g.! To tikai tagad aptveru. Es vecgada vakarā savas domas veltīju tikai Jāņa Sārta "Druvas san", līdz beidzot, jauno gadu nesagaidījusi, aizgāju gulēt. Man negribējās domāt un arī tagad negribas. Vairākas dienas jau staigāju drūma. Kāpēc? To nezinu teikt. Varbūt tāpēc, ka jāatstāj konservatorija, jo esu par nesagatavotu lielajam darbam. Tāpēc, ka man nav mērķa? Bet vai šo mērķi es nevaru likt uz zinību pamata? Jā, esmu izsista no sliedēm. Ja no paša sākuma jau neveltīju visus spēkus mācībām, kā lai to tagad izdaru no mācības gada vidus? Bet to vajag varēt! Saņemt sevi rokās un piespiest. Vienu brīdi liela apņemšanās, otru - šaubas. Vai tāds cilvēks var tikt kur uz priekšu? Kādreiz pardaudz sev iestāstu, ka esmu nevarīga. Vajag vienmēr teikt: "Esmu stipra, es to spēšu!" Nevis nolaist rokas gar sāniem. Bet divus darbus nevaru veikt. Tādēļ ziedoties vienam - tam kam esmu vairāk sagatavota. Tā tad nevis mākslai, bet zinātnei.
Esmu nelaimīga arī tāpēc, ka man nav īstas biedrenes. Maiga? Ne, nē! Viņa nevar būt īsta draudzene. Ziga? Tur tā lieta neiet! Zigai - Laimdota. Tā tad neviena. Zigai pasaku visu, kas uz sirds, bet ar to nevar būt katru dienu kopā un es jau bez tā nevaru iztikt. Nav prieka iet skolā, kad nav neviens ar ko kaldināt "nākotnes plā-
spēlējām veselu starpbrīdi voleju. Bet kāpēc Tev, skuķi šodien bija zīda zeķes kājā? Kāpēc Tu biežāk tagad ieskaties spogulī un sakārto matus, jā un kapēc tu stundās griez galvu 3/4 uz labo pusi? Nu tik es tev došu pa ādu, ja Tu neizmetīsi no galvas, ka Žoržiks Tev interesē. Protams Tu esi greizsirdīga uz Aušu, ko Žoržiks raksta viņai Un kur tad vēl Ziga? Vai Tu nedomā viņu pavisam pazudināt no zemes virsas. Bet cilvēkbērns, vai Tu apjēdz arī ko Tu gribi? Tu gribi, lai uzreiz Tev piegriež vērību tas, kas Tev patīk, un lai tūliņ uz karstām pēdām raksta Tev vēstulītes un apliecina mīlestību. Ne, nē - nu gan tu joko! Tev tād Dodis ir vai nav pasaulē ir viens pīpis, vai nē? Tu krati galvu un pretojies? Bet tad taču Tu kļūsi nelaimīga! Jo nekādā gadījuma nebūs tā kā Tu vēlies. Ak mīļā stundiņ! Vai Tev vēl nebūs jāiet darīt galu, aiz nelaimīgas mīlestības. Ne, nē! Tu esi par gudru, vai nē? Bez tam Tu esi dabujusi mācību. Tas ir par visām lietām nedrīkst iemīlēties. Ō! Bet vai nebūtu jauki, ja Tu varētu paslēpot divatā ar jauku draugu. Ak nē! To taču Tu pilnīgi nevēlies, tādēļ pieturi labāk spalvas kātu, lai tas nerakstītu tādas muļķības. Bet rīt gan es Dodim pateikšu vai labāk aizrakstīšu, ka viņš ir briesmīgi lepns palicis un mani nemaz vairs neatmin. Bet, vai, vai, meit`. Vai tu jau sāc? Ko? To Tu pati labi zini.
Man patīk Laimas vēstule, kas liekas it kā rakstīta triecientempā un vienā elpas vilcienā.. Šovakar jāmēģina atbildēt, ja tik man briesmīgi nenāks miegs. Un rīt no rīta klavierstunda. Ak vai, un es nekā nemāku. Brr... rrrr... Negribas redzēt Eglītes briesmīgo ģīmi! Bet jāmācās vien ir. Nu tad žigli pie darba!!!!....
ceturtdien, 18.janv.
Eh! Nupat man viss apnicis! Vienīgā lieta kas man patiktu, būtu likties gultā augšpēdu un lasīt kādu romānu. Bet nemaz negribas ne mācīties, ne spēlēt. Tā kā miegs vien nāk. Šodien klavierstundā gāja pa visam čābiski. Rokas bija galīgi nosalušas un pat gamma negāja. Eh! Stāsies tad ārā, un cauri. Varbūt būtu labāk ka liktos uz citu ko. Varbūt uz skolotājas amatu? Bet varbūt atrodas vēl kas patīkamāks. Nu jā, bet kā tad iet ar mīlestību? Protams čābiski! Bet: "Nav vērts dēļ "mīlas raudāt", jo ir vēl daudzi kam viņu dāvināt! Bet nemaz tik daudz viņu nav. Jauki ir saspēlēt voleju ar to, kas tev patīk. Ak nolāpīts! Grūta dzīve, nav latv. val. piezīmes. Bet ja būtu vai tad mācītos? Protams nē! Nu tādēļ, kāpēc raudi un sērojies, lai put visas mācības, ja tik kaut kā tiek galā arī ir labi. Fui! kā smird petroleja. Ej nu pekstiņ, nepeksto. Labāk sāc ko prātīgāku, piem. Mušai uzraksti vēstuli. Bet tas ir jādara vairāk vakarā.
piektdien, 19.janv.
Vai Tu priecājies? Kādēļ? Nu protams tādēļ, ka viens solis uz priekšu. Kur? Ak, nu tanī "svētā" mīlestībā. Bet vēl nekas nav teikts. Nu protams, tagad tikai jāstūrē tālāk. Kā tas izdosies? Ak nu gan jau laiks rādīs. Vai nevajadzētu svētdien braukt ar Ani slēpot, lai ievingrinātu kājas. Bet tad citu svētdienu arī būs ar viņas jābrauc un var iznākt tā, ka ar Dodi nekad neiznāk. Bet ko nu iesācējs ar meistariem. Tikai būšu par piņķību un vairāk nekā. Šodien skolā runājam ar Dodi par kaŗa briesmām. Pēc manām domām pie viņa tur laukos vajadzētu būt jauki. Vasaru kopējā darbā un pa ziemu paslēpot... Bet tu jau sāc kļūt neprātīga. Vai ne tā? Tādēļ šo tematu atmet un padomā par ko citu. Bet domas pie tā vien atgriežas. Dies` pasarg! Ja šito muldējumu un vispār šito dabūtu Ziga zināt, tad laikam viņa teiktu, ka esmu jukusi u.tt.
slēdzām durvis, Ziga iegrūda atslēgu kabatā (manā) un laidām tik prom. Gandrīz govis jau bija pie akas, kad man kā kāds pa galvu iesita un es ķēru pie gabatas - Kā tad, atslēgas tur nebija.
Aiz lielām bailēm nokritu ceļos un iesaucos: "Kungs apžēlojies!" Nu ar lielām bailēm gājām meklēt atslēgu, bet kur nu to vairs var atrast. Bijām pilnīgā izmisumā. Lai novērstu uzmanību, ka mēs neejam istabā - mēs paprasījām avīzes un devāmies atkal meklēt. Beidzot aizskrējām uz "Ķeturiem" - plikām kājām tikai kleitiņās un es vēl kailu galvu. Laimdota arī nezināja nekādu padomu un tā mēs kad saulīte bija nogājusi skriešus devāmies mājā. Mūsu nodoms bija nakti pavadīt uz kūts augšas un no rīta tikai pateikt, bet kad gar logu skrienot es ieraudzīju saimnieku Ziga saņēma dūšu un iegājām iekšā. Sagaidījām veselu vārdu vētru pēc tam, kad būsim pateikušas, bet notika pavisam savādāk - saimnieks mierīgi teica, ka tas taču neesot nekas liels - ar vārdu sakot mēs nomierinājāmies, kad nu neviena atslēga nederēja mums lika iet Zinga gultā gulēt. Mēs slavējām saimnieku un nosolījāmies tagad tā strādāt kā vēl nekad un laboties arī citā ziņā.
Nemierīgi pagāja nakts, jo gultiņa bija stipri šaura. No rīta kā parasts kūtī un pēc tam govis laižot ārī atkal izmeklēja malu malas, bet kā jau tas parasti, kad meklē tad neatrod. Atnācām mājā un gudrojam kur varētu atsēsties un lai būtu silti sēdējām pie pirtiņas, bet tomēr saulīte nespēja mūs sasildīt, tad paņēmām kažoku un izgājām dārzā gulēt, bet nebijām nemaz kārtīgi sakārtojušās kad atskanēja saimnieka balss: "Meitenes, durvis vaļā!" Šito prieku! Bez tam saimnieks ielika mums jaunu slēdzeni un kad viss bija kārtībā, tad aiz prieka varētu viņam pat roku nobučot, bet kauns atļāva ta tikai aiz lielas pateicības paspiest.
Tikai saimniece noteica nezaudējat nu tik atkal."
7.7.44.g., piektdien, plkst.21.os
Esmu bijusi vienmēr nogurusi un man nav bijis dūšas sākt gaŗākas pārrunas, lai gan domu man bijis tik daudz.
nupat uzrakstīju kartiņu māmiņai un tur nu pateicu, ka man vairs nepatīk te dzīvot. Un kur tas laiks, kad domāju gan šā gan tā, kā tikt vaļā no šejienes, bet kur tad... Tas lūk ir viens liels "bet". Laikam tomēr mums būs jānodzīvo še līdz tam laikam, ja tāds nāks, kad būs jāpošas uz "Tētītēm". Bet tas būs drūms laiks. Būtu prieks, ka tiek no šejienes prom, bet labāk tad palikt, lai tikai nebūtu jādzird kaŗa troksnis jau šeit. Ak Rīga! Tu man esi vismīļākā! Tur tikai var justies labi, bet tas jau ir tādēļ, ka tur ir mīļā, mīļā māmiņa un dzīves vieta.
Nav prieka vairs, nav laimes vairs. Jūtamies kā divi putniņi, kam pārāk maziem jāatstāj savas ligzdas. Kādēļ tieši atkal mums jābūt tiem, kam nav lemts būt kopā ar piederīgiem un par visu vairāk ar māmiņu.
Te starp šiem nejaukiem ļaudīm, kas tikai smej un runā rupjības, apvaino mūs mums jādzīvo vēl joprojam. Ai, Mušiņ, kāds rūgtums man par Tevi, ka Tu varēji tā aizbraukt neatvadījusies no savas labākās draudzenes un manis. Man šķiet, Mušiņ, ka Tev nav vajadzīga īsta sirdsdraudzene. Tu esi it kā ierāvusies sevī un... savu labāko draugu esi atradusi zēnā. Ai, ai, Mušiņ! Ja Tu lasītu tās rindas Ziguča dienasgrāmatā, vai arī tad Tu spētu tāda būt. Pat man iezagās asaras acīs un kur tad nu vēl Tev, kas mīlēja savu draudzenīti.
Es nespēju daudz neko domāt, jo mani aizkustināja tas ka lasīju šovakar Zigas dienas grāmatā.
Cik daudz reiz mums ir vienādas domas. Arī es vakarā skatījos saulītē un daudz domāju par sirmo dzimto pilsētu. Bet vai tagad maz mūsu domas var šķirties, kur katru brīdi esam domās pie mājām.
Labāk būtu bijis, ja šodien brauktu un vakar būtu padarīts viss, kas vajadzīgs. Tā šodien jau ir tik vēls un es vēl neesmu ķērusies pie mācībām. Un negribas arī galīgi nē. Dodis nebija iebraucis, tādēļ šodien slēpošana neiznāca. Ātri sagruva sapņu pils celtā. Bet varbūt nākošo svētdienu! Cerēsim! Māmiņa saka, ka uz laukiem esot jauka un vispusīga dzīve, jā, es tam arī piekrītu, bet ko tu domā to es arī ļoti labi zinu, un tā kā šovakar nav laika sapņot, tad atstāšu to uz citu vakaru... Šodien biju pie Laimas. Nositu pāris stundas pie viņas un tad sukāju uz māju. Bet tagad nožēloju, ka tik ilgi paliku, jo nu nav laika vairs kārtīgi iemācīties.
pirmdien, 29.janv.
Nu gan es par daudz palaižos uz laimi. Es nekā anatomija neprotu un nemācos āri. Špikers gan ir uzrakstīts, bet vai izdosies. Ak vienalga, gan jau kaut kā. Dodis vēl joprojām nav skolā. Kad tik viņš nesadomā nemaz vairs nenākt. Tad nu gan būtu nejēdzīgi. Ak tad Zigai tā patīk Dodis, ka viņa man solās pat sērskābi acīs liet, ja es viņai ņemšot nost. Bet vai es esmu vainīga? Man jau tik un tā nekas neiznāks, jo Dodim ļoti patīk Ziga. Ko es tur varu darīt. Vienalga, ka ne, ne. Pasapņošu, padomāšu, vai kāds man to var liegt? Taču nē! Nu kādēļ tad skumsti? Nu jā, es jau zinu Tavus sapņus. Varbūt piepildīsies viens dzīves sapnis pa pusei, arī labi.
trešdien, 31.janv.
Ō, Mia Bellā Nāpolī! Šodien gan bija lustīgi! Bijām ar kamaniņām malku vest. Mani dūšīgi izvizināja Gunārs. Pamatīgi nogurām gan, bet toties jauki, ka uz rītdienu nav jāmācās. Bet es gaidu, kad Dodis ieradīsies skolā. Es nevaru izprast kādēļ es viņu tā gaidu. Man ļoti ļoti gribas ar viņu braukt svētdien slēpot. Pagājušo svētdienu Ziga bijusi un iepazinusies ar kaut kādu Sergeju. Viņai gan arī ķeŗas. redzēs vai nākošo svētdienu tāpat ķersies, bet es jau tad maisīšu viņai satikšanos ar Sergeju. Nu viņai jau nu viņš labāk par Dodi nepatīk. Man negribas iet uz muzikas skolu un neiešu arī. Rauj viņu vilks visas klavieres. Labāk lasa dzejas un lasa labas grāmatas nekā plikšina klavieres. Fui, par klavierēm nemaz negribas domāt.
Ļoti gribas aiziet uz filmu "Saulainā ieleja". Burvīga esot filmā Sona Henija kā slidotāja un slēpotāja. Jā, kā gribas slēpot. Māmiņa lasa avīzi stiprā balsī un tādēļ nevaru domāt, tādēļ lasīšu labāk R.Tagores "Katastrofu".
ceturtdien, 1.febr.
Un nu es zinu, ka tai sabiedrībā es vairs neesmu. Šodien Laimdota, Aija un Rūta izšmauca no stundām un aizgāja dejot pie Ausmas. Mani tur neuzņēma t.i. neuzaicināja doties līdz. Un tagad zinu, ka negribu arī. Ar Laimu sarakstīties ir jauki, bet domāt vienmēr tikai kā tik varētu padejot, to es nespēju. Laima saka, ka viņai galvas āda par biezu, lai tur varētu iekļūt mīlestība, bet kas tā viņai par traku kāri uz dejošanu? Es gan neizjūtu nekādu ilgošanos pēc dejošanas. Man pat dažreiz tā nepatīk, jo liekas piedauzīga. Nezinu, kādēļ, bet man patīk redzēt, ka dejo pieaugušie un nevis pusaudži. Simtreiz labāk ir lasīt kādu labu grāmatu nekā lēkāt. Varbūt, ja es dabūtu dejot ar sev patīkamu cilvēku... un tomēr nē. Es bēgu no āksta, lai tikai man nebūtu viņam blakus jāsēž, un kā nekā, tad man viņš patika. Nē, nē dejošana nav nekas pievilcīgs. Un pēc manām domām tagad visapkārt nemaz nav tāda atmosfēra, ka gribētos dejot. Ja iedomājās to postu, kas tagad valda mūsu zemē, tad nemaz negribas piespiesties uz kārtīgu darbu. Ko tad es sapņoju un ceļu gaisa pilis pa velti. Mūs sagaida sūras dienas. Bet ja tās būtu tur kur es domāju, tad man tās tik sūras neliktos. Ai, nākotne, kāda tu būsi!?
mums brīva diena, jo saimnieks teica, ka trešos svētkus svētīs. Un tā kā zinājām, ka krieviete neļaus gulēt, ja zinās ka mēs esam mājā, tad ielīdām tur. Bet puikas uzgājuši iegulētu vietu šķūnī un nu smej, ka mēs esam visi tur bijuši. Fui! Cūcība! Kā viņiem vispār nav kauna par kaut ko tādu runāt. Bet kur jau lielākās nejēdzības tiek runātas tur mute viņiem vaļā. Tik nekaunīgus zēnus vēl neesmu redzējusi. Bet mēs jau kaut kā atspēlēsimies. Kaut vai ar to, ka mēs zinam kādu nejēdzību viņi izstrādājuši dzelzceļa malā. Kauns vecākiem un pašiem un pa visu pagastu.
2.6.44.g. ap plkst. 20.30
Šodien gan ir savāda diena. Vispirms lai gan piektdiena bija jāmazgā istabas, jo rīt stādīs kartupeļus. 
Pusdienas laikā bijām pastā. Dabūju 3 vēstules. 2 ļoti gaidītas (Maiča, Dzidras) vienu fui, pē, nemaz negaidītu! Ko tas muļķis vispār iedomājas man rakstīdams un tad vēl uz tādas papīra strēmeles, ka riebjas skatīties! Nu es tam H. atriebšos ar vēl šaurāku papīra strēmeli. Fui tīri nelabi paliek par to domājot, tādēļ labāk nedomāt. Bet tad vēl, kas neredzēts! Saimniece raud! Saimniekam sāp galva un acis asarainas. Un tas tikai dēļ "labajiem" dēliņiem. Cik šausmīgi tomēr, ja viņi bez soda vaļā netiks par savu nedarbu. Te nu bija audzināšana!
Laimdota apgalvo, ka bez soda netikšot vaļā, bet ja nu tomēr? Es labprāt vēlētos, lai būtu pēdējais, jo man tas nepatīk, ka jādzīvo tādās mājās kur kāds sodīts un vēl caur tiesu. Redzēs, kas tur galu galā iznāks.
5.6. ap.14iem.
Nupat uzrakstīju Maičelim vēstuli. Savam lielajam draugam, kas tomēr mani ļoti labi saprot un mīl. Cik labi jūtās cilvēks, kam ir labs draugs un cik grūti tādam kam tāds nav. To jūtu un redzu. Zigai ir mīļa draudzene Muša, bet viņai tā tomēr neatsver labu draugu, jo viņa tai nevar izteikt visu, visu.
Būtu tagad rakstījusi, bet sauc pie darba.
13.6.44. 13.os, otrdienā.
Es ieskatījos Tevī un pārbijos! Vai tad es būtu tik nejauka meitene un būtu Tevi galīgi atstājusi, lai Tu pilnā mierā gulētu čumedānā. Bet Tev droši vien tas nepatīk, ka veselas 8 dienas Ruta ar Tevi nerunā ne vārdiņa. Bet Rutai jau arī tas nepatīk, jo viņai patīk padzīvot atmiņās un visvieglāk to ir darīt runājot ar Tevi.
Mūsu dienas rit savā nepārtrauktā gaitā un mums gribot negribot jātraucās tām līdz. Un mēs arī vēlamies, lai dienām būtu sapņi un tās laistos neizsakāmā ātrumā, jo mēs gaidām svētdienas, kad varam brīvākas justies un gaidām rudeni, kad varēsim braukt uz Rīgu - redzēt atkal mūsu sirmo Rīgu. Gaidām pa Jāņiem māmiņas ciemā, tas nu mums ir viens ārkārtīgs prieks. Bet... vai mana māmiņa atbrauks? Viņa kaut ko izteikusies, ka nevarēs tikt. Bet ai! kā es to vēlos. To vēlos vairāk par visu. Gribētos pa Jāņiem būt kopā arī ar savu mīļo Maici, bet tas jau man nav lemts. Maicīt, Tu taču to vēlies, vai ne? Tu varbūt šogad atkal nebūsi "Dronā" Jāņos, bet līgosi "Lojā" Tev jau tur jauki ies to ticu. Man arī varbūt būs jauki, bet tomēr ne tā kā ar Tevi. Jūtam, ka kaŗš nāk tuvāk mūsu dzimtenes robežām. To skaidri jau pasaka avīzes. Vai tiešām mūsu tautai būs lemts piedzīvot tādas briesmas. Bērni tagad var nozust no vecākiem un palikt pie tagadējiem saimniekiem. Brr...rr. Cik tas šausmīgi iedomājoties vien...
19.6.44.g., pirmdienā plkst.6.40
Tik agrā rīta stundā man jāgriežas pie Tevis, lai kopā ar Tevi pārrunātu visus priekus un bēdas. Vakar bijām izpalīgu sapulcē un baznīcā. Mācītājs jauki runāja un lielākā daļa viņa runas man palikusi atmiņā.
Kad atnācām mājā, tad pagulējām un pēc tam bija jāiet govis slaukt. Pēc tam sēdējām un dziedājām dziesmas tikmēr, kamēr atskanēja saimnieces balss, ka jāejot govis iedzīt kūtī. Ar to traka steiga aiz-
Omis jau nupat izklārēja, ka man piedāvāta privātskolotājas vieta. Viņa jau nekad nevar noturēties, pirmā neistāstījusi jaunas lietas. Tīri kā bērns! Bet ko Tu darīsi. Vecs cilvēks un mazs bērns tiem jau vienādi tie prāti-..
Nāvotīgi pacilāts garastāvoklis? Un tas taču te jāieraksta. No kā tas radās? Nezinu. Uzrakstīju Laimai vēstuli un garastāvoklis pats nemanot, slīdēja ar vienu augstāk. Nebēdāju par mīlu, jo "Nav vērts..."ek, tālāk jau Tu zini, bet,.. rau, rau, nesāc "betot", tad atkal garastāvoklis taisīs lēcienu un atradīsies zem 0. 
Fui! Dodis man nemaz nepatīk, nepatīk, ni un ni nu galīgi nemaz. Pē! Viņam ir nesmukas acis, viņš vispār ir ļoti neglīts, nemaz nav interesants. Es nevaru saprast, ko Tu pie viņa agrāk atradi! Es priecājos par dzīvi. Un vai nav muļķīgi sev tik agri uzmaukt mīlestības sakas kaklā. Tās jau ir tīrās elles mokas, tādēļ jūties ko laimīgāka, ka tādas Tev nav. Nu ko Tu smīni? Ir gan dumjš cilvēkbērns, pats netic saviem vārdiem "Lai tā būda rūc xxxxxxxxxxx. Nu kad nehūl nav vajadzīgs ar!
pirmdien, 26.febr.
Šodien mani pieņēma par piepalīdzētāju mācībās, divām meitenēm Rasmai un Maigai. Jaukas meitenes, tikai esot paslinkas. Šodien bija pirmā stunda. Ak tu joki, es pat lāgā vairs nemāku rēķināt matematiku. Katru  dienu 2 stundas būs ar viņām jāmācās. Gan jau būs labi, tikai vajaga iepraktizēties. Nu sākšu just, kā tas ir, kad ir arī kāds darbs. Kas to var zināt, varbūt var kaut kur vasarā arī piemesties.
Bet nu man atkal jāatsakās no voleja. Nu nekas par to man atkal būs pilns vēders. Tikai jāmāk kārtīgi tās 2 stundas izmantot. Nav jāļauj stāstīt visādas blakus lietas un vairāk jāstrādā ar Maigu. Šodien izcēla vēsturē. Dabūju 5-. Labi, ka tā. Varbūt izdosies man dabūt arī piecnieku uz liecības. Bet nevar gulēt uz lauriem, ir jāmācās. Kas nu tā par slinkošanu! Kad vairāk mācīsies mājā, būs mazāk jāmācās skolā un līdz ar to varēs vairāk papļāpāt ar meitenēm un un ... ek! Atkal jau sāc domāt par lietām, par ko Tu nedrīksti domāt, bet velniņš dīda, vai ne?
ceturtdien, 1.martā.
Tupu gultā un gudroju, ka vajadzētu parakstīt. Nu jau otrā diena, kad palieku mājā ar temperatūru. Citādi parasti jau palieku bez kāda iemesla mājā. Elvīra, labā sirds, mani apmeklē katru dienu. Ir gan viņa jocīga meitene! Ļoti dzīva, bet neizprotamu raksturu. ER! Vai tad manas domas citur nekur vairs nekavējas un vai cita nekā vairs nevaru rakstīt kā tikai par Dodi. Un es vairs brīvi nevaru rakstīt, jo varbūt reiz Ziga šo te lasīs un man tad būs kauns, bet ko tur domāt uz priekšu.
Dodis vakar arī nav bijis skolā, vai šodien bijis, to negribējās prasīt Elvīrai. Jā, bet es zinu, ka nevarēšu viņu no domām izsviest. Tagad vairs nenāk man ne prātā meklēt dzejas un aforismus, jo man pietiek, ja ar Dodi parunājos un tagad jau bieži tas iznāk.
Pū! Paliek jau tumšs! Rītu stupāšos augšā un tad būs kārtīgi jāierauj, bet būs jau atkal liels slinkums. Jāpalasa ko tā Ziga rakstīja. Man viena vieta lietas neizprotama. Kā viņa manī saskatījusi sievišķību un sevī nē. Kur vispār sievišķība izpaužas?...
Es jau sāku kļūt māņticīga! Tavu joku, sāku zīlēt uz vāka kaut ko " ", ko to Tu tīri labi zini, to viss tik ātri neaizmirsīsi. jo tur neiznāca man par sliktu, bet par labu...
piektdien, 2.martā.
Šodien 2 marts, tā tad rīt trešais. Puika rīt paliek pilngadīgs un man pēc 2 mēnešiem būs 18 gadi. Brr...r. Man jau tik daudz?! To nu gan nevar teikt! Bet tā nu reiz būs.
Es rakstu atkal ar zīmuli, tā tad neesmu no gultas viss vēl ārā, bet rītu es gribu iet skolā.
Gribu, gribu! Vai tad es viena varu uzrakstīt ģeometrijas klases darbu. Nē, pilnīgi izslēgts! Bet ja nu rīt ir temperatūra? Atkal slikti! Bet gan jau laiks rādīs, ko rīt darīs.
Viņa no greizsirdības laikam saslimtu. Bet es viņai viss to neteikšu un arī pret Dodi izturēšos tā it kā nekas nebūtu. Bet vai tas izdosies? Šodien jau pierādījās tas, ka tā nebūs un ka tu taisi ofensīvu. Kaunies! Atkal jau! Vai tad reiz tā nevar būt, ka zēns iekarotu Tevi, bet ne tu zēnu. Tādēļ Dodis Tev nepatīk un ar to ir cauri. Un paprovē ta tikai domāt, kaut izdotos reiz ar viņu reizā iet mājā un tā tālāk.
Pārlasot šinī gadā rakstīto es uzķēros uz teikumu, kur esmu apsolījusi Maičelim rakstīt vēstules, bet labāk rakstīšu tepat vien, jo tur tak būtu jāraksta gandrīz tas pats. Un kad Tu atbrauksi, tad jau šitos savārstījumus tu tik un tā dabūsi lasīt.
sestdien, 20.janv.
Jauki! Šodien atkal slinkoju pa māju. Apliku grāmatas, sakārtoju atvilknes un izlasīju pagājušās vasaras vēstules 9dažas) Resp. tikai Doda. Ak mūžiņ šito gramatiski nepareizo rakstīšanu! Bet nekas, humors arī viņam ir iekšā. Neko teikt, tas puika ir diezgan vērtīgs. Bet lai nu par to spriež Ziga, viņa jau ļoti labi prot novērtēt. Man tiešām brīnums, ko tad Lapiņā Ziga ir atradusi! Es gribu braukt slēpot un, kas man to var liegt. Bet šo svētdienu nevar, jo pirmdien jāiet pie tās "nolāpītās" Eglītes. Nē, Eglīte ir lāga cilvēks un es labprāt mācos pie viņas, bet ko var darīt, ka pirksti neskrien tik ātri kā viņa grib.
pirmdien, 22.janv.
Šī diena nu gan "nobumbulēta". Jāsaka, ka es šodien Dieviņam to dienu nozagu. Vienkārši ar Zigu nopļāpājām klubkrēslos sēdēdamas un pēc tam ar Aiju apmetām vairākus līkumus.
Nu man reiz dusmas "pirkstus nerot!" Hu! Smiekli nāk. Veca cilvēka pļāpas. Klavieru spēlēšana esot pirkstu nerošana! Te nu jāsmej pilnā kaklā. Ek! Jo tur uz veciem cilvēkiem klausīties, tie jau vairs nav pie pilna prāta...
Ak tad Dodis domā palikt pie lauku mājām un strādāt arī glezniecībā. Nekas, nekas. Lauksaimnieks - gleznotājs. Tā jocīgi skan, bet kas gan dabai ir vistuvāk, ja ne gleznotājs. Viņš laikam gan būs jauks ģimenes cilvēks, vismaz to var just no Zigai rakstītām vēstulēm. Jā, viņš man aptīk, bet iemīlēties ne, nē to nedrīkstu! Bet kāpēc man tagad tādas simpatijas pret lauku mājām. Viss tagad liekas daudz patīkamāk. Un pie kādām domām es sevi nupat pieķēru? Tā ir fantāzija un vislielākā tā ir vakaros, bet tagad arī pavid kāda aina no nākotnes un kaut vai no šīs nākošās vasaras..
"Atrodos kaut kur lauku mājās. Strādāju ar visiem spēkiem, lai iepazītos ar lauku dzīvi. Visvairāk mācos vārīšanas mākslā. Bet tā taču arī galu galā ir māksla. Un tad saņemu jauaks vēstules un rakstu vēl skaistākas atpakaļ. Lielāko tiesu mūsu tēmati: kā iekārtot labāku saimniecību..."
Es laikam nogāju par tālu. Bet taču laikam tā ir aizraušanās un nāks gadījums, ka man par šo joku būs tikai jāpasmej.
Esmu nelaimīga, ka nebiju pēdējā "večerā", jo arī Dodis tur bijis. Interesanti kā viņš dejo. Pēc Zigas domām slikti. Tad jau man arī neiet, jo dejoju gandrīz tāpat kā Ziga, tagad droši vien sliktāk, jo Ziga dabūjusi pēdējā laikā daudz dejot. Kā iekļūt atkal tanī sabiedrībā? Tas man jāizved galā. Bet slēpot ar Dodi būtu daudz jaukāk nekā dejot. Brīvā dabā ir taču daudz jaukāk nekā dejot piesmakušā istabā. Tā! Vai nepietiks šodien sapņot, lai paliek citām dienām arī...
otrdien, 23.janv.
Ir nu gan slinka meita! Nemaz negrib mācīties. Un šodien ar vēsturē dabu 4- Fui, kauns!
Ak, bet gan jau izlabos! Rītu varbūt Dodis būs atkal skolā. Ak cik muļķīgi, Zigai zābakus nedabū un nu viņa nevar braukt. Arī Dodis tad varbūt nebrauc, bet gan jau brauks, ja no mūsu klases viena "šaika" brauc. Es tā gribētu, ka Ziga
svētdien, 4.martā.
Nu esmu atkal uz "pakaļkājām". Paldies Dievam, man jau bija līdz kaklam tā gulēšana. Šodien dūšīgi jāstrādā. Šonedēļ ceturtdien būs Rūmniece pie mums. Pēc godināšanas droši vien būs atkal saviesīga sadzīve. Dzirdu, ak meitenes aicinās technikumiešus. Redzēs, redzēs, cik to būs. Vai katra sev vienu būs izvēlējusies. Un tad redzēs kurām meitenēm būs piekrišana. Vai tad no Ritas klases nevienai nebūs. Nu protams tās jau neskaitīsim, kas lūgs, bet gan tās, ko parasti zēnu (mūsu) nelūdz. Man šķiet tur dažas ir daudz pievilcīgākas par mazo Ainu un citām mūsu kakta meitenēm. Redzēs vai Ādlers nāks spēlēt klavieres un vai mēs varēsim samaksāt to summu, ko viņš prasīs.
Dodis arī nav bijis skolā šīs dienas. Droši vien arī saslimis. Lai nu paslimo, bet kā tiks ar šo klasi galā, tas ir liels "bet".
Šodien laiks ir ļoti auksts. Nav nemaz kā marta sākumā. Saulīte gan spīd, bet tā vēl ar zobiem.
pirmdien, 5.martā.
Šodien biju skolā. Bija jāsēž mēteļos, jo telpas nebija kurinātas. Atkal nav bijis malkas. Kā jau parasti daudz trūka. Arī Dodis nebija. Viņš piektdien bijis skolā, bet sestdien un šodien atkal nē. Viņš jau nu arī vairāk guļ mājā nekā nāk skolā. Skolā bija ļoti garlaicīgi. Visi bija nosaluši un nevienam negribējās trobeli celt. Ek, tīri nepatīk iet skolā. Šodien atkal "būros" ar skuķiem. Tīrie, aitas galvas! Un rīt no rīta atkal koris. Ak neraža!
otrdien, 6.martā.
Ko nu viņi te pātaro! Audzināšanu, audzināšanu! Pašiem viņiem vajaga audzināšanu! Tie vecie cilvēki jau arī nav iespaidojumi.
Šodien skolā jauki gāja. Kādēļ? Ek, un Dodis taču bija skolā. Un kur Laima šodien bija traka! Viņa nebija valdāma. Un man bija jāraksta tās kopētās piezīmes, citādi es arī varētu patrakot.
Ek, vēl jau Dievam dienas diezgan. Un ceturtdien es trakošu un dejošu, ka lai izput. Redzētu kādas acis Ziga taisītu, ja es lūgtu uz deju Dodi un ar viņu tā pamatīgāk papļāpātu. Viņa droši domātu, ka es gribu viņu atņemt. Lai jau domā, man nav žēl. Un es tik uzdzīvošu!
svētdien, 11.martā.
Nav iznācis rakstīt vairākas dienas. Nu ja! Trešdien bija jāmazgā blūze, ko ceturtdien vilkt mugurā un vispār jāgatavojas ballei. Bet nekāda balle neiznāca. Dejoja tādā mazā klasītē un es arī daudz nedejoja. Vairākas reizes varēja iet uzlūgt meitenes, bet es vienkārši negāju. Zēnu par maz, lai tiktu uzlūgta katru deju, jo neesmu nekāda ievērojama persona. Nu man nāk smiekli, ka otrdien esmu rakstījusi, ka trakošu un dejošu, ka lai izput, jo es biju pavisam atturīga un ielīdu visdziļākā kaktā. Man jau uznāk tādi kautrības brīži. Un man šķiet, ka es sāku arvien sliktāk dejot. Es kļūstu it kā stīva un nepadodos vadīšanai, tādēļ arī man negribas dejot. Vakarā atskrēja vēl Ziga un aicināja mani līdz uz konservatorijas balli, bet man negribējās iet, tikai es izlikos, ka man gribās, citādi Ziga mani nekur neaicinātu vairs līdzi un vispār viņa sadusmotos, jo viņai jau tās ātri iet. Ļoti labi, ka māmiņa neatļāva iet, citādi es būtu tīri nelaimīga. Un nekas tur arī neesot bijis, varbūt tikai koncerts būtu bijis jauks. Piektdien paliku mājā, jo nebiju izmācījusies, bet sestdien gāju pēc pases numura un šodien iesniedzu pasi. Rīt atkal iešu skolā. Šodien vēl biju pie Aijas pēc piezīmēm. Gribēju aiziet arī pie Zigas, bet neaizgāju. Labi, ka tā, jo pie iesniegšanas 13os būtu vēl garāka rinda.
sakot, es arī biju aizmirsusi, ka jāaplaudē. Bez tam es stipri dzīvoju līdz. Kad biju tālākā rindā, tad tomēr tā nejutu līdz, jo daži zīmīgi vardi netika sadzirdēti.
pirmdien, 19.martā.
Esmu pie skuķiem. Abi mācās vēsturi. Rasma protams atkal mācās cītīgi, bet Maiga tikai lasa un lasa un iznakumā nekā nezinās.
Šodien no rīta bija labs garastāvoklis, bet tas tagad ir zem nulles. Krūms prasīja vai es vairs nemācoties? Protams, ka tik labi nē kā pagājušo gadu.
Kad tikai konferencē par mani nesāktu runāt, ka es palieku nolaidīga, to es gan negribētu. Un mana liecība? Tā droši vien būs tikai no četrniekiem. Bet ko tur var darīt, ka es sevi nepiespiežu. Ko es dusmojos uz skuķiem, ka es pati arī nevaru koncentrēties.
Abām negaršo skābi kāposti un nu aizgāja pamieloties ar ko citu. Nu protams es jau varu tos ēst, bet es tagad un arī par vēderu vien neiešu mācīt viņas. Lai maksā mazākais 10 červoncus mēnesī, tad nākšu ar skuķiem mocīties, bet citādi nē. Tagad būs droši vien tāpat kā "Auceniekos", no sākuma baro, bet vēlāk dod tik plānputru paēsties. Nu protams tagad staigā pilnām mutēm gardām lietām.
Es to ..... Laikam gribēju teikt, ka Maigu nevaru ieredzēt. Nupat paēdu karašu ar sīrupu. Tas gāja pie sirds. Bet dusmas gan uz Maigu. Viņa taču nekā nezin.
Turpinu mājā. Es jau kā parasts esmu atkal mācīšanos novirzījusi uz pašu vēlāko stundu. Proti plkst. jau ir astoņi vakarā. 17.maijā beigšoties skola. tā tad ar 1.jūniju būs jābūt darbā. Un vai tiešām būs jābrauc uz skolas saimniecību. Ak, kā man negribētos. Man tomēr šovasar negribētos būt tādā lielā pūlī. Tikai 6 nedēļas esot pēc skolas brīvlaika trešajam trimestrim. Ai, ai, cik tas ir maz. Un kur tad es vasaru dabūšu? Tas būtu interesanti zināt.
Man droši nepatiktu tai kopējā saimniecībā. Pienāks vasaras brīvlaiks, kopš es paspēšu šīs lapaspuses šai kladē pierakstīt. Ai cik ātri! Un šis skolas gads tikpat īss kā pagājušais. Un šogad jauki iet skolā. Ja tai saimniecībā būtu arī Laimdota un citas tās kompānijas meitenes, tad droši viņas mani atstumtu. Un ar ko tad lai es tur draudzētos. Ek, nu tur būs no citām klasēm arī. Nē, man negribas tur braukt, ne, nē. Bet kur tad lai es palieku? Vai cik žēl, ka man nav nevienas jaukas vietas kur braukt. Nu redzēs kā ceļi šķirsies.
otrdien, 20.martā.
"Visapkārt tukšs un kluss, un visi mierā dus". Tā jau nemaz nav, bet tas tikai rāda, ka man ir labs garastāvoklis. Nemācos, nemācos un vēlreiz nemācos! Un cauri, cauri, cauc! Ek ko tur smadzenes pūlēs, man jau tā šodien galva sāp. Un rīt jau trešdiena un piektdien sākas brīvlaiks, Ek lai tā būda rūc! Lai arī ir brīvlaiks un kas par to... Man bija jāpārtrauc, jo ienāca cien. Ritas jaunkundze. Protams tad bija klade klaps ciet un cita grāmata virsū. Man ir labs garastāvoklis, vai ne? Kāds rītu tas būs to rādīs laiks. Man vakaros vienmēr vaigi deg, ko tas nozīmē. Jāiet uz gultas pusi. Miegs nāk, bet jāmācās konstitūcija un gaisa aizsardzība, uī, kā negribas, ek ies uz gultas pusi. Redz kas tad notiek. Droši vien aizmigšu un neiemācīšos. Ek liela muiža!
trešdien, 21.martā.
Hm! Vai bija pareizi, ka aizgāju pie Zigas, ka zināju, ka Dodis tur būs un arī viņa zināja, ka es to zinu. Varbūt, ka tagad viņa domās, ka es tīšām gāju, bet es taču gribēju šovakar iet uz "Spartaku". un tādēļ es gāju pie Zigas. Man dikti gribējās šovakar iet, bet viņa negribēja un tā nu nekas neiznāca.
Bet cik jocīga viņa bija. Viņas rīcību es labi neizpratu. Man šķiet, ka Dodim bija neērti no manis, jo viņš taču nezin, ka Ziga man
vām, bet no tā laika, kad skolēniem jāiet izpalīgu gaitās, man uz laukiem vairs negribas braukt. Tad labāk jūrmalā, lai gan tur ir ļoti vienmuļa dzīve.
sestien, 13.janv.
Nekā darīt! Rakstīt iznāk tikai šodien. Šī nedēļa atkal aizskrējusi vēja spārniem, lai gan nemaz nebija jāgaida briesmīgās klavieru stundas. Tad nu beidzot parādīšos viņai resp. Eglītei pirmdien. Droši vien ņemsies ar "svētīšanu", bet mani tas neuztrauc, lai tik izkrata sirdi! Man nu tagad "viens pīpis" vai palieku, vai mani met ārā no konservatorijas. Esmu izdomājusi, ka arī citādā veidā var maizi nopelnīt. Un vai tad nebūtu jauki bērnudārzā būt par audzinātāju. Man jau patīk mazi bērni un arī ar tiem nodarboties. Arī skolā par skolotāju man patiktu strādāt. Cik jauka sajūta būtu, ja tu apzinies, ka bērniem tu patīci un viņi tevi ciena. Jaukai sajūtai vajaga būt, ka var tik daudziem atdot savas gudrības.
Laimdotai šodien teicu, ka viņa atsvešinājas no manis. Viņa to pilnīgi noliedza un es varu viņai arī rakstīt. Varbūt pārsteidzos, ka prasīju viņai, vai drīkstu rakstīt. Vai labāk nebūtu, ka tomēr rakstīt tikai šeit un nevienam citam. Bet kaut ko jau var arī rakstīt. Tad varbūt man liksies, ka ir kāds tuvāks draugs.
Svilpo nu Rutēn! Fui! Vai tad Tev nemaz nav rakstura? Nupat nesen Tu rakstīji, ka Tu neiemīlēsies - vismaz šogad nē, bet Tu... ko Tu dari tagad. To pudeli, kas šo muļķību paziņoja jāsviež pret stenderi. Jā, un tomēr, tomēr vajadzēja nākt viņam. Ak, jau vasarā, kad rakstīju Dodim vēstules man tā aizdomīgi likās, sak, ko tas skuķis vispār raksta un tā gaida atbildes un kad atbraucu Rīgā, tad skuķis greizi vien klausījās, kad Ziga stāstīja, ka saņēmusi no Doda vēstuli. Un tagad... tagad viņam vajaga ierasties skolā. Tā nu pārestība, ka tev, nabaga meitēnam jānoskatās, ka viņš raksta Zigai vēstules, bet uz Tavu pusi nemaz nepašķielē. Likteņa ironija! Kā es tam Haraldam resp. "Mērkaķim" gribētu ievilkt pa ausi, ka viņš to atcerētos vienmēr. Par ko? Nu vienkārši par to, ka viņš Doda zīmējumus sūta man, rakstīdams ar Doda rokrakstu "Rutai". Tā ir pilnīga ironizēšana. Man viņam kaut kā "jāiekož". Es noteikti viņam pie reizes pateikšu, lai neaizmirst, ka viņš ir mani apvainojis un tādēļ no viņa negribu saņemt ne kripatiņu.. aprakstītas lapiņas. Bet Tu, Dodi, gan varēji par mani apžēloties un kādreiz paskatīties uz mani savām.... jā vēl neesmu izpētījusi kādas viņam acis, reizēm liekas, ka brūnas, bet laikam taču zilas... zilajā acīm. Tikai gauži nopietns Tu esi palicis! Ar ko tas izskaidrojams? Vai tā arī ir mīlestība? Bet to es negribu! jo tad tā ir mīlestība pret Zigu.
Un šodien arī Tu laikam aizdrāzi pēc stundām pie Zigoņa, apskaužams meitēns. Un tā nu es esmu viena... viena ar savām domām par Maičeli. Maičelīt! Ū! ū! vai dzirdi kā saucu un domas lidinu pie Tevis tagad? Vai Tu to vari iedomāties, ka šodien pie Krūmkoka dabūju 4? Es, Krūmkoks un 4, vai tas maz savienojams? Protams Tu krati savu galviņu līdz ar bizītēm un saki, nē, nē, Mazuli, Tu melo, vai joko, bet nebūt nē, tā ir dzīves īstenība. Maičelīt! Kāpēc Tu nenāc pie manis? Tur lauku mājā tumsā un vientulībā nemaz nav jauki. Tur gar pakšiem gaudo vējš un grabina logu rūtis. Suns gaudo nakti, skatīdamies uz mēneša smaidošo ģīmi un tālumā dun kaŗa troksnis. Brr..rr. Tur negribētu būt! Ak tomēr! Kopā ar Tevi jā! Man negribas iet gulēt, tādēļ ka kad pamodīšos būs jauna diena un tad daudz jāstrādā. Jau janvāris būs pusē! Cik tad vairs ilgi, kad mēs beigsim skolu. Brr... un tad būs vasara un vai tad Tu vēl nebūsi? Būsi! Būsi! Tad kopā skriesim pa meža taciņām un pļavām un domāsim, ka mūs vairs neizšķirs. Bet, Maicīt, nāci drīz!!!
trešdien, 17.janv.Ārā plosās sniegputenis. Ir neizsakāma vēlēšanas kaut ko rakstīt. Nupat pārnācu no skolas. Cik neizsakāmi jauki šodien tur bija. Pirmkārt jau Laimdotas gaŗā jaukā vēstule, otrkārt pamatīgi sarakstījos ar Laimdotu un citiem. Bez tam ar Laimdotu
ceturtdien,
15.martā.
Šodien skatos mūsu mājas ēkā pretējā mājas sienā un redzu, ka tuvojas pavasaris. Šodien tiešām jūtams pavasaris ārā. Un man ir tik jauka sajūta. Šodien nopirku biļetes man un Maigai uz "Romeo un Džuljeta". Svētdien iesim. Lai gan man skolā dažā vietā neiet kā gribētu un ir daudz jāmācās, tad tomēr man pašlaik ir tik jautrs garastāvoklis. Un manā sirdī viešas ziema. Ja, jā tas jau man ir vienmēr raksturīgs, kad citiem ziema, man pavasaris; kad citiem pavasaris, man ziema.
Es vairs tā nesapņoju un manā sirdī, Saules staram iespīdot, rodas it kā cita doma, cits skatījums uz pasauli, bet šodien man nav laika pļāpāt. Jāmācās! Un šodien es mācīšos!
piektdien, 16.martā.
Nekas, man ir diezgan laba oma. Pēc apmēram mēneša t.i. 15.aprīlī būšot mūsu skolā balle. Man jau kā parasts būs jādeklamē, bet tad būs gan labi daudz cilvēku, man bail! brr! Būtu labāk uzveduši "Lolitas brīnumputnu". Tur vismaz ir starp vairākiem cilvēkiem un tad jūtas drošāk. Bet ej nu zāles priekšā un skaiti peršu, kur tevi noskata no galvas līdz kājām. Bet pēc tam man droši vien nebūs labs garastāvoklis, jo nebūšu apmierināta ar to, ka kā jau parasti, nodeklamēšu pavisam citādi kā domājusi.
Ziga man prasīja, vai tiešām Doda vārds vēl figurējot šinīs lapaspusēs. Jā, tā tas ir. Vakar domāju, ka manā sirdī ziema, bet šodien nebija saules stara, kas mani norāj par sliktajām (ne jau sliktajām, bet muļķīgajām domām manā galvā. Un tās man šodien atkal ir galvā.
Nupat domāju par 15.aprīli un pieķēru sevi pie pavisam savādām domām. Es it kā sarunājos ar kādu dejas partneri. Es jau nu kā jau parasts priecājos uz kādu vakaru, bet tas noteikti man nepatiks, jo tā jau ir vienmēr, kad priecājos, tad nepatīk, kad nepriecājos un nemaz negribu iet, tad iet tik jauki, ka nevar nemaz iedomāties.
Bet kāpēc es dejojot nepadodos vairs vadītājam? Laikam tādēļ, ka esmu dejojusi ar zēniem - nepratējiem, kuŗus es it kā vadu.
Šodien skolā daudz vietās mani izsauca un rīt arī man vēl jāatbild, bet es vēl neesmu iesākusi mācīties. Vaigi man kvēlo, kā jau parasti vakaros. Nupat manā galvā iešāvās šitāda doma: nez vai, kad tanī vakarā būs amora pasts, es arī saņemšu kādu vēstulīti jeb nē. Gribētos zināt tomēr vai izliekos aptīkama... bet es jau esmu par mazu. Ko nu mazs bērns par amoriem sapņo". Tā droši vien teiktu lielā Rita. Viņa gan laikam iedomājas, ka tai ir liela piekrišana.
Bet es sevi pieķēru pie šādas lietas. Kamēr Dodis nebija skolā resp. pirmā pusgadā, tikmēr es nerakstīju neko, jeb kad rakstīju, tad rakstīju par Maici, bet tagad ir daudz dienas, kur Maiča vārds nemaz nav pieminēts. esmu gan domājusi par viņu, bet Kāpēc gan ne rakstījusi? Laikam tomēr taču par maz esmu domājusi.
svētdien, 18.martā.
Sāku mācīties, bet nevar. Un kapēc nevar? Nu protams tikai tādēļ, ka acu priekšā "redzu" "Romeo un Džuljetas" izrādes tēlus. Tēls aiz tēla. Tā slīd manu acu priekšā visi. Džuljeta - Lilita Bērziņa, cik jauka! Visos pārdzīvojuma brīžos nepārspīlēta. Romeo - kāds jauns aktieris. Viņa vārdu skaidri neatceros. Man šķiet, ka pārdzīvojumi bija par spilgtiem. Nez kādēļ manās acīs viņš izlikās sievišķīgs un vīrietim gan nepiestāv tik briesmīgi pārdzīvojumi. Bet jauka drāma. Lai arī otrreiz redzēta. Es labprāt skatītu vēl trešo reizi arī. Tikai Lilitai bija liels klepus un tai skatās, kur viņa ir pamirusi, viņa stipri klepoja un tas mazliet jauca noskaņu. Bet visā visumā viņa taču bija tik jauka. Bet publika nemaz neaplaudēja. Un patiesību
spēka, bet nu pierādi, ka Tev tāds tomēr ir.
otrdien, 20.febr.
Šodien gan nelaba dūša. Kaut nu rītu man arī būtu jābrauc uz tirgu pēc saknēm, jo tā nepatīk mācīties. Šodien biju atsacīt dzejoli. Man iedeva "Lolitas" lomu izlasīt. Nemāku jau tik jūsmīgi to izpildīt kā vajadzētu. Drīzāk man derētu kādas zobotājas loma. Bet varbūt man nemaz nedos to lomu - nebūs apmierināts.
Bet kā ir ar citām lietām. Gan jau ar laiku sirds beigs sūrstēt gan jau. Tagad vēl vajaga tā dūšīgi saturēties un gan jau tad nokārtosies ar laiku. Bet man taču būtu šovakar jāuzraksta Laimai vēstule, bet nemaz nezinu ko rakstīt. Viņa jau gaida vairākas dienas, bet man šķiet, ka tik briesmīgi nemaz negaida. Kāpēc Ziga man nevar uzrakstīt neko. Man ir dusmas, ka viņa nevar man atbildēt. Kāpēc nu es nerakstu tik brīvi te. Nupat man ir uznākušas tā kā bailes. Bet jau jau reiz neraksta to ko domā, tad tā vairs nav dienasgrāmata. Vai tad es rakstu priekš citiem? Nu, protams, ak nē. Nu tādēļ, kādēļ kad Tu sākumā gribēji rakstīt par Dodi, kādēļ Tu atkal novirzījies, Tu gribēji rakstīt, ka Dodis ir pret Tevi ļoti vēss it kā atturīgs. Bet ko Tu tagad domā par Zigu? Jā, kāpēc Ziga teikusi, ka esmu bijusi konservatorijā kandidātos un kāpēc viņa negribēja, ka visiem saku, ka esmu kandidātos, bet pati pasaka. Mani jau tas nespēj aizskārt, bet ar ko izskaidrojama tāda viņas rīcība. Vai viņa tiešām baidās, ka spētu viņai Dodi atņemt un tagad stāsta par mani visu ko, izceļot tā sevi.
Bet lai, vai tad man tur kas. Tādām lietām manī nebūs vietas. Nekad nevajaga otru kāda acīs nopelt ar to mazina savu vērtību.
trešdien, 21.febr.
Šodien gan nejēdzīgs garastāvoklis. Vai tādēļ, ka deklarācija negāja tik labi, kā gribētu? Nu droši vien tas nav vienīgais. Nepatīk man nekas un par mācīšanos nerunāsim, tur esmu pēdējā sliņķe. Kāpēc uzreiz tik krasa pārmaiņa? Vislaik mācījos labi un nu uz reiz stop.
Maija teikusi Laimai, ka man Dodis patīkot, bet vai tas nav Rūtas nopelns. Droši vien. Viņa jau nemāk muti valdīt. Tā nu gan ir klača, ja jau nu viņai gadījās izlasīt to, kāpēc tad tas uzreiz jāpūš tālāk? Nē tā nu gan ir meitene! Bet es pret Dodi apvelkos ar vienaldzības čaulu. Tas jau nu nav nekāds ideāls zēns. Ne jau nu vienmēr tie ideāli patīk, bet Dodī var atrast neskaitāmas īpašības, kas man nepatīk, bet visā visumā tomēr viņš Tev patīk vai ne? Ak nav ko nu par to runāt, labāk padomā par kādu smuku grāmatu u.tt. derētu gan kāda glītāka grāmata. Bet papriekš jāapskata ko vilkt piektdien mugurā. Nicht "wār"? Bet uz dejošanu Tu nemaz negribi palikt. Ar ko tad tas izskaidrojams? Izmazgā labāk šovakar matus un padomā par praktiskām lietām.
svētdien, 25.febr.
Redz kā nu iznāca! Veselas trīs dienas nav rakstīts. Ceturtdien bija jāgatavojas uz piektdienas balli. Piektdien atnāca mājā pēc 20iem un tad bija nogurums. Sestdien aizgājām uz kīno un arī vēlu pārnācām un tā nu iznāk tikai šodien rakstīt. Kā gāja piektdien? Nu tā nekas. Deklamācija izdevās labi, dejot arī dabūja: Direktors tai vakarā teica, ka man esot "dzirkstele" iekšā. Cik viņam taisnības Die`s to zin. Vakar biju uz brīnišķīgu filmu "Lielais valsis". Man vēl tagad skan ausīs visas valšu melodijas. Brīnišķīga dziedātāja! Jauka balss. Poldijai jau nu arī netrūka pievilcības. Viņa bija stipri sievišķīga, bet ar cēlu raksturu.
Bet šodien taču es nolēmu mācīties, bet nu jau drīz būs diena cauri un es vēl joprojam slinkoju.
10.7. pirmdien, plkst. 10os
Kur rudzu druvas līgo
Un baltie bērzi šalc,
Tur mūsu dzimtā zeme,
Mūs visus darbi sauc.
Vairāk kā jebkad, gandrīz katru brīdi domas tagad ir pie mūsu dzimtenes, pie latviešu tautas. Kas būs? Tāds jautājums tagad skan visur. Vairāk kā jebkad tagad lūgšana atskan no latvju mutēm. Nu tagad dziļāk izjūt cik mīļa ir tēvzeme. Katra vietiņa ir mīļa un tuva, katrs ziediņš pat akmenītis liekas skaists. Un tas ir tikai dzimtenē. Un ja mums šī zeme būtu jāatstāj! Šī zeme! kur tēvu tēvi sviedros vagu dzinuši, pat vergu gaitās gājuši. Vai atkal latvju tautu važās kals? Vai atkal brīvības dziesmai būs jāapklust? Vai tiešām lielais Dievs, mēs esam grēkojuši, ka jākrīt būs sodībā. Nē, nē! Tu glābsi tēvzemi, Tu glābsi Latviju un latvji, kas vienmēr lūguši. Dievs, svētī Latviju! būs brīvi.
Bet šodien vairāk kā kuŗu dienu man domas ir pie sūnām klātas kapu kopiņas, kur mierā dus tētis. Mīļo tēt! Šodien jau gads kopš neesmu Tevi vaigā skatījusi. Tikai gara acs Tevi redzējusi bieži, bieži. Mīļo tēt! Tev lūdzu piedošanu vienmēr un lūgšu piedošanu par to ko esmu Tev pāri darījusi. Nebiju Tev laba meita, to zinu. Bieži Tevi sāpināju un pat Tavā slimības laikā Tevi sāpināju, jo biju neiecietīga. Bieži atbildēju asi uz Taviem jautājumiem. Bet kā tagad to nožēloju! Kādēļ, kādēļ man vajadzēja tādai būt! Mums nebija liela siltuma, tikai zinu, ka Tu mani tik ļoti mīlēji, bet to tā neizrādīji. Kā gribētu būt kaut vai pie zaļās kapu kopiņas un noglāstīt vēso sūnu, uzlikt kādu ziediņu, kas paustu, ka tomēr tā mīlēju Tevi.
Kāpēc viss tas daudz mīļāks, ja tā vairs nav. Cik daudzreizi man ir bijusi apņemšanās: būšu labāka pret māmiņu, bet kad jābūt, tad nav. Bet tagad, kad esam atkal šķirtas es atkal domāju - jābūt labākai un nu es stingri apņemšos - es būšu. Lai mana rīcība nebūtu jānožēlo, kā tagad mana izturēšanās pret Tevi, tēt!
Es domāju, ka esi man piedevis, jo ejot aizsaules ceļos, taču nevar vairs būt nekādu dusmu. Ak tēt!
20.7. ceturtdien, plkst. 21.30
Vai pa tiešām es nevaru saņemties? Jāvar! 
Tik daudz dienu jau sirmajā Rīgā! Vai esmu priecīga? Jā un nē. Vai esmu tik slinka, ka ilgojos tikai pēc brīvas dzīves. Tagad jāstrādā dārziņā un mājā. Jūtos tā pat nogurusi. Gribētos redzēt kādu filmu, bet nedrīkstu iet, jo māmiņa neatļauj. Manī ir pamodušās ilgas pēc pārticīgas dzīves. Māmiņa saka, ka tāda neesot pilnvērtīga dzīve, bet vai tiešām kādreiz nevarētu dzīvot tā lai justos no darba atsvabināts, bet tā tomēr nedrīkst, jo latvieša tikums ir darbs.
Manī mostās ilgas pēc dzīves, kādu es nedrīkstu vēlēties, bet kā apslāpēt šīs ilgas, kas aug aizvien lielākas? Man tagad domu tik daudz kā vēl nekad. Bet es nedrīkstu domāt par to. Bet domas nāk un nāk un mani beidz vai nost. Visādi mēģināju tās atgaiņāt, bet velti, tas neizdodās. Ar tām pašām domām eju gulēt, ar tām ceļos. 
9.9. sestdien, plkst. 19.20
Bez drauga,... esmu tagad viena,... tikai vairs esi tu, kas neteic ne vārda, kas mani nemierina arī tad, kad visskumjāk ir. Jā, nu esmu viena ar savām domām. Maicīt, cik jocīga bija mūsu šķiršanās, šķir-
nus" un celt sapņu pilis, kas ātri grūzt. Un kaut vai tu domā par nākošo vasaru, neviens nav ar ko parunāties. Mums ar Maicīti bieži domājot par vasaru, ātri pagāja ziema. Un tagad, kad mēs iepazināmies tik tuvu, ka kopējas pārrunas nebija par mācībām vien, tieši tad mūsu ceļi šķīrās. Es varu iet skolā, bet Tev jādzīvo laukos. Ak, Dieviņ, lem ātrāk mums satikties! Kaut ātrāk varētu atkal ar savu draugu padraiskoties un aizmirst visas grūtības un bēdas. Es tagad loloju cerības, ka Tu pavasari atgriezīsies un es vasarā varēšu Tev palīdzēt sagatavoties eksāmenam, lai Tu varētu būt atkal mūsu klasē. Cik ļoti es vēlētos, ka Tu arī būtu rakstījusi savas domas, garajos ziemas vakaros un es tās varētu lasīt un priecāties, ka esi dažreiz domājusi arī par mani, jeb varbūt... kāds cits stājies manā vietā! Ai, Maicīt, bez Tevis man ir no draugiem tukša pasaule. Kā gribētos man Tev rakstīt vēstules un tā kā tas nav iespējams, tad rakstīšu tās šeit. Bet varbūt, ka Tu tās gribēsi kādreiz saņemt? Nu tad iztaisīšu ar mīļām domām tikai Tev atsevišķu burtnīciņu, kur tās ierakstīšu. Un tad, kad abas pirmoreiz pēc ilgas neredzēšanās tās iedošu par ķīlu manai uzticībai.
Un tagad apsolos rakstīt savas domas katru dienu, ja tikai vakaros nebūšu pārāk nogurusi. Jauki būtu apskatīties, kas domāts 1944.g. šinī pašā datumā... Cik žēl! nav nekā. Un tādēļ, centīšos rakstīt. Jo nupat bija liela vilšanās.
sestdien, 6.janv.
Nemanot pagājusi brīvdienu nedēļa. Es nekā daudz neesmu paspējusi padarīt, ko domāju. Mani apmierina vismaz tas, ka esmu diezgan daudz lasījusi. Visvairāk man patika J.Sārta "Druvas san" un Elitas Dzenes "Bez ģimenes". Pēdējā nepazīstama rakstniece, bet kā viņas dzīves stāsts var aizkustināt! Bez tam lasīju Zūdermaņa "Draiskule" un V.Lāča "Pūļa elks". "Draiskulē" nekā literāriski vērtīgu nesaskatīju.
Šodien pārlasīju Maičeļa vēstules uz "Irumiem". Cik daudz sirsnības un mīļu domu! Ja Tu tagad būtu Rīgā, cik jauku brīžu mēs šonedēļ piedzīvotu. Es tagad iztēloju kā mēs lasītu kopīgi labas t.i. vērtīgas grāmatas un pārrunātu to saturu. Mēs vairs nebūtu tik dumjas un nenosistu laiku kāršu spēlēs kā to bieži darījām. Bet tie arī bija jauki brīži, kad mētājāmies ar spilveniem vai taisījām līdzsvaru uz gultu galiem. Un tad tās garās pārrunas par tagadni, pagātni un nākotni. Cik tie brīži bija jauki! Vai kādreiz vēl tādi būs? Tiem jābūt, jo ja Tu neesi, tad jūtos kā pamesta. Pat skolā nav vairs jauki! Tad labāk ierauties dīvāna stūrī un nesatikties ne ar vienu. Dzīvot tikai ar domām pie Tevis. Tagad man sestdienās vairs neviens nesaka: "Mazulīt, atčāpo nu svētdien pie manis". Parasti es gan pretojos un saku, ka nē, bet kad pienāk svētdiena, tad Mazulis dod kājām ziņu un tas nemaz neiet ilgi, kad jau sēžu ar savu draugu kopā, vai riņķoju apkārt ēdamistabas galdam...
Man ir liels, liels slinkums. Būtu jāmācās vai jāspēlē, bet negribas. Vēl nu atliek viena dieniņa priekš mācīšanās, bet pirmdien, protams, es nekā nezināšu. Kādreiz uznāk gan liels mācīšanās prieks un tas parasti ir tad, kad jāspēlē dūšīgi klavieres. Ek, labāk tad palikt par skolotāju, jo tas amats man diezgan iet pie sirds, jo redzu, ka ar klavieru spēli nekur uz priekšu netieku.
Paldies Dievam, ka man šogad neviens zēns nepatīk. Ja pudele Ziemas svētku vakarā pie Zigas pareģoja, ka es iemīlēšos šogad, tad es uz to tikai uzsvilpoju. Tas nenotiks! Vismaz ne šogad. Jauki, ka vismaz jau divas dienas man "deguns nekarājās" uz zemi. Esmu diezgan apmierināta, jo nav jāiet skolā. Br...rr..., bet pirmdien jāiet! Kā negribās! Nu jāsaka kā agrāk teica slinki skolas puikas: "Kaut tie elles vārti ātrāk aizvērtos!" Jā un tad nāktu pavasaris ar putniņu dziesmām un ziedošām puķēm. Agrākus gadus es izjutu ilgas pēc laukiem un nevarēju vien sagaidīt, kad varēs paskraidīt pa brūno meža taciņu un zaļajām pļa-
ceturtdien, 8.febr.
Protams ģeometrijas stunda, citādi jau nevarētu rakstīt. Meitēn, priecājies!!! Tavs sapnis piepildījies un nākošo svētdien, kaut nu nebūtu šķēršļu, jūs trīs brauksiet slēpot. Jā, jā Tu tik smaidi vien! Bet tagad tūliņ Tev paliek gaŗa seja, kad Tu redzi, ka Dodis raksta Zigai atbildi. Nu lai jau raksta! Bet vai labāk būtu, ka nebrauktu. Kad ir tuvumā un vēl pie tam jāmocās ar greizsirdību, ka viņš uzsmaida tikai Zigai. Labāk būtu, ja brauktu ar kompāniju N1, bet nē, nē, tomēr tomēr gribu braukt ar viņiem, lai arī kā. Nu baisi un smaidīgu ģīmīti un nesēro tik daudz.
"Ak esi jēl prātīga un cieties mazliet,
Ja laimīte ar kādreiz zaļumos iet".
Jā, un man tā laimīte zaļumos dzīvo jau labi ilgi. Vai viņai drīz nepaliks garlaicīgi un viņa nedomās atgriezties atkal pie manis. U-ū! Laimīt! Vai drīzi nāksi, vai man būs jāiet vienai, vientuļai. Varbūt Tu domā, ka neesmu Tev cienīga draudzene? Un mana, laimīte atsūtīs pie manis nelaimīti. Bet tagad jau tā mīt pie manis. Nu jau Tu varētu atgriezties un iepriecināt. Jeb es Tevi atsaukšu ar vārdiem.
"Bēdu manu lielu bēdu,
Es par bēdu nebēdāju:
Liku bēdu zem akmeņa,
Pāri gāju dziedādama!"
Un viņš vēl raksta un raksta. Nu, Zigiņ, gan Tev būs lieli prieki, saņemot tik garu vēstuli.
Bet vai Tu beigsi šķielēt uz Doda pusi, labāk taisi lapu ciet un nedomā tikdaudz par viņu. Tā gan...
piektdien, 9.febr.
Šodien pirmo reiz spēlēju uz kārtīga voleja laukuma. Nekas, gāja labi. Bet ko nu lai dara! Vai braukt svētdien slēpot vai iet uz 2.ģimn. vakaru. To rādīs rītdiena. Rīt būs jāaiziet pie Zigas un tad norunās. Bet Ziga jau gribēs braukt slēpot. Bet ja tik slikti sniega apstākļi, vai tad vērts. Nu redzēs, kas būs un kas nē. Man tīri vai labāk gribētos iet uz 2.ģimn. vakaru. Bet tur būs tik maz zēnu, ka nebūs nekāda dejošana. Nu redzēs kā būs.
Sestdien, 10.febr.
Vai-ī-ī! Kā pirkstīns sāp. Un vēl pie tam lielais cienīgais īkšķis. Kā nu Tu varēji tā izlekt no eņģēm! Šodien gan pirkstiņiem bija suta. Pamatīgi sitām voleju uz laukuma. Bet rīt? Rīt tupēšu mājā un grauzīšu īkšķus. Jā, ne slēpot, ne uz balli. Nekur neiznāk iet. Nu tad nekā. Tup mājā un mācās. "Olrait", lai notiek vai ies tur daudz raudāt? Nebūt nē, kad nav nav kazai piena - iztiks bešā. Šodien Ziga bija skolā. Protams Dodim prieki. Ek, lai jau nu priecājās. Vai man tur vēders sāp! Nebūt nē. Šovakar uzrakstīšu Laimai vēstuli un protams Zigai ar. Gan jau kaut ko izdomās. Bet Laima gan man īsu vēstuli uzšreibējusi, bet nebija taču laika, to es pati saprotu. Dodis nāk tagad pie mana sola runāties. Ar labi, ja tik es pārāk neizgāžos. Viņš paradis pie Zigas asprātības, ko tad es... Pē! tā es negribēju teikt, jo tā saka visi āksti mērkaķa izskatās.
Nabaga puikas tiem jāiet kaŗā! Es tiešām jūtu līdzi! Mērkaķim vajaga mācību, bet citiem gan nē!
Šodien Klēģeris runāja par dzīves mērķiem un ieteica rakstīt dienas grāmatas vai apcerējumus. Es nu gan nerakstu nekādus mērķus, bet gan vienkārši, kas ienāk prātā. Bet ko es tur daudz sapņošu, gan jau dzīve rādīs kā novirzīsies visas lietas...
pirmdien, 12.febr.
Gribēju iet gulēt, bet iedomājos, ka kaut ko vajadzētu uzrakstīt. Meitenes jūsmo par balli un nožēlo, ka es tur neesmu bijusi. Bet es nemaz nejustos labi, ja viņām pašām sava kompānija. Jauki ir bijis to es ticu, bet vai man tik jauki ietu tas vēl ir jautājums un vēl pie tam liels. Gan jau mūsu skolā ar kaut kas tiks rīkots un tad jau arī varēs izdejoties. Bet kāpēc Dodis vairs nedod vēstuli Mušai mums redzot? Agrāk taču viņš to darīja, bet tagad tā kā
slēpj. Vai viņam nepatiktu, ja kaut ko sāktu runāt pa klasi, ar vārdu sakot, tenkot. Nu protams, ka tas nav patīkami. Tagad jau ar Dodi brīvi runāju un izturos. Nav agrākā mulsuma. Tagad ir tikai draudzība. Bet mazliet gudrāks gan viņš varētu būt. Viņš taču ir īsts "analfabēts". Bet varbūt dzīvē viņš tāds nav. Jā ko var zināt. Tie lielākie sliņķi parasti iznāk lielākie vīri. Nu redzēs, redzēs, kas iznāks no Doda. Varbūt spējīgs gleznotājs. Ko var zināt kāds talants vēl viņā neslēpjās? Bet es nu gan esmu slinkuma iemiesojums. Nemaz nedomāju kārtīgi mācīties. Nu tik iet kaut kā pa virsu. Es to saprastu, ja es spēlētu klavieres, vai lasītu kaut ko vērtīgu, bet es tikai nositu laiku un vairāk nekā.
otrdien, 13.febr.
Nupat ieraudzīju, ka 13.diena. Un man tā tomēr nav laimīga. Tūliņ uzrakstīšu to, ko uzrakstīju pie Zigas algebras kladē:
"Nu sāksies skumjas dienas. Es nedrīkstu vairs par Dodi domāt, jo Ziga viņu ir iemīlējusi. Ai cik skumji! es nedrīkstu vairs jūsmot, jo tad vai nu man būs jāvīļās, vai arī es Zigai atņemtu viņu. Un tas būtu briesmīgi, jo viņa tad ciestu. Un man taču tomēr viņa ir laba draudzene un es negribētu redzēt viņu ciešam. Ai! Un es domāju, ka varēšu dabūt labu draugu, ar ko varētu parunāties, jo tagad man neviena nav, bet nu... labāk nedomāt. Kā Tu sev varēsi to iestāstīt, ka Tev jāuzupurējās? Vai tadu iznākumu negaidīji? Un tagad vairs Tev nebūs nekāda prieka! (Jau atkal Tu raudi!) Dzīvo viena pati bez draugiem. Jo draugi Tev nav vēlēti. Bet nu neraudi, bet saņemies..."Un tā ir ir vienmēr, jo sāk vairāk sapņot, jo ātrāk sabrūk šī celtā sapņu pils. Un Tu arī daudz sapņoji, tādēļ Tev pat bailes būs paskatīties, jo tad sirds sūrkstīs daudz vairāk. Kāpēc viņam atkal vajadzēja nākt skolā! Es to nesaku tāpēc, ka negribētu, ka viņš mācītos, bet gan tādēļ, ka tagad viņu redzot....
Ko tur rakstīt, to jau tik ātri neaizmirsīs.
Jā Tev patīk klausīties viņa vēstulēs un atkal sapņot. Tad viņš liekas tik tuvu, tuvu, bet patiesībā...
trešdien, 14.febr.
Šodien uzsnidzis brangs sniedziņš. Vai līdz svētdienai noturēsies tāds pats laiks, vai uznāks atkal slapdraņķis, to rādīs laiks. Kaut nu paliktu tāds pats laiks, jo es taču tā vēlos slēpot. Un kā tad man šodien skolā gāja? Tā jau nu nekas, tikai briesmīgs garastāvoklis. Par ko, to jau Tu pati zini. Tagad vairs nesapņoju, bet tikai sēžu un skatos kādā punktā un nedomāju neko. Ja es nebūtu bijusi klasē, tad droši vien pāris asaru nobirtu pār vaigiem. Bet tā kā bija stunda un skolēni visapkārt, tad nu tā savaldījos.
Un tagad man nepatīk mācīties, jo salasījos dzejas. tagad tik gribētos lasīt un lasīt. Cik ilgi? Līdz kamēr laižos saldā miegā. Un tad atkal tikai lasīt, lai aizmirstu visu patiesību. Un cik tā ir rūgta. Nu ko es rakstu vēl, jo tik un tā vienas domas vien ir un tādēļ jāmaļ te arī viens un tas pats. Bet tas taču varbūt mazliet atvieglo. Ak nē, kas gan var atvieglot!...
ceturtdien, 15.febr.
Bet nu gan ir cīniņš pašai ar sevi. Vai iet rīt skolā, vai braukt slēpot. Ja es nebūtu tik daudz kavējusi, tad jau varētu arī braukt, bet esmu taču tik daudz kavējusi. Man tīri bail, ka Smilgainis nesāk greizi uz mani skatīties. Viņš sāks domāt, ka es droši vien bez jebkāda iemesla palieku mājā. Un protams tā taču arī ir. Cik bieži es neesmu palikusi mājā. Nē! Rīt tomēr jāiet būs skolā. Lai nu kā sirds velk uz slēpošanu, bet nevar jau nu galu galā arī izlaisties galīgi. Būs vien rīt agrāk jāpaceļas un jāiemācās uzdotais un jāiet uz skolu. Kaut nu sniedziņš uzturētos labu laiciņu! Bet nav teikts, ka tas arī nenotiek. Jeb varbūt tomēr nokusīs. Ek, ir gan tas laiks! Kad ir svētdiena, tad ir slapdraņķis un kad ir darbdiena, tad ir sniegs. Nu saproti nu. Nupat galvā perinājas doma, ka būtu jābrauc, bet atkal otra saka: nebrauc! Nu kam lai klausa. Sirdsbalss saka: "Nebrauc!" Bet velniņš austiņā čukst: "Var jau aizbraukt, nebūs jau nekas!" Jāklausa sirds balsij, vai ne? Nu redzēs. Darīšu tā, ja rīt no rīta snigs sniedziņš, tad braukšu un ja nē, tad nebraukšu.
Darīts, ja. Ar vārdu sakot, to noteiks liktens. Es jau tā pieņēmu to, kas mazāk cerams, tas ir sniedziņš.
šanās varbūt uz visiem laikiem. Un laikam taču būs jāpieņem tas visbēdīgākais, ka mēs neredzēsimies. Tu tālu svešumā, es dzimtenē, bet kāds liktenis mūs gaida to nezinām.
Tas bija pēc kāda Ziemassvētku brīvlaika, kad klasē mūsu mīļā audzinātāja ieveda kādu meitenīti, kas bija ļoti nobijusies. Tas bija 39/40 m.g.
Un tā sākās draudzība, kas bija tik sirsnīga.
tu esi savādniece. Klusa, atturīga, centīga, paklausīga, mīļa, sirsnīga un vēl daudz citu labu īpašību varu Tev piedēvēt. Tevi var pielīdzināt pasaku Maijai, kam nav neviena slikta īpašība.
Tagad man jāiztiek ar vienu klusus draugu. Varbūt cits varētu iztikt, bet es nē. Man vajaga draugu, kas ar mani dalītos priekos un bēdās, man vajaga dzīvu būtni. Un tad man tikai jānopūšās, jo zinu, ka labāku draugu vairs neatradīšu, jo viens kas bijis, tas paliks manās domās labākais draugs. Varbūt... kādreiz nāks draugs, kas būs līdzvērtīgs ar manu mīļo draugu. Bet tas būs... kādreiz un ... varbūt.
Tagad jau nu man ir vieglāk, jo iedomājos, ka veļ ir vasara un mēs nevaram tikties, bet kad paies diena pēc dienas un daudz dienu un tad vēl mēs netiksimies, tad tik varbūt sākšu saprast, ka esmu tiešām tālu no Tevis.
Pirmdien ar Zigu pieteiksimies LFO. Kā mums veiksies to rādīs nākotne. Man gribētos, ko darīt tādu, kas varētu būt derīgs mūsu dzimtenei. Varbūt tādēļ, ka sabiedriskais darbs man vienmēr patīk es priecājos par to un varbūt arī "cita pēc".
10.9. svētdien, plkst.21os
Vai sapņiem var ticēt? Jā, šoreiz tas man būs jātic, jo noticis tā, ka nemaz nevaru saprast. Mans sapnis, ka Maicim ir īsi mati bija iztulkojams, ka viņa nekur neaizbrauks, jo mati nozīmējot ceļu, un tā tad ceļš ir nogriezts. Un to prieku! Mans draudziņš ir vēl Rīgā un nedomā vairs braukt svešumā, bet gan varbūt braukt uz Kurzemi. Un lai arī viņa būtu Kurzemē, taču tomēr man paliek tā apziņa, ka viņa ir tepat dzimtenē un tad jau var satikties, ali vai kad, jo mūsu dzimtene nav liela, lai izšķirtu draugus uz mūžu. Cik laimīga esmu, ka mans draudziņš, mans Maicītis ir vēl sirmajā Rīgā.
22.10. svētdien, plkst.21os
Pēc daudzu nedēļu klusēšanas man atkal gribās izrunāties no sirds un izstāstīt visu, visu, bet tas "viss" ir tik daudz, ka man nebūs spēka to uzrakstīt. Cik daudz kas ir mainījies! Šodien atkal ar sarūgtinājumu redzam plīvojam tādus karogus, ko mūsu, īstu latviešu, acs nelabprāt skata. Ir nozudis mūsu acu skatam mūsu mīļotās Latvijas karogs un tā vietā... Ai negribas domāt!... Cik daudz asaru, asiņu... posts un nedienas piemeklē mūsu zemi. Nekad vēl nebiju redzējusi tik asiņainas debesis kā pagājušās nedeļās un vietums vēl tagad. Latvijas mātei dziļi slīgst galva uz krūtīm par saviem dižajiem dēliem un meitām. Tik posta un posta mūsu zemi! Ai, Dieviņ, likteņa lēmēj! kas būs ar mūsu tautu? Vai vēl būs tai iznīkt? Vai neatstās vismaz daļiņu mūsu tautas, lai tā atkal saulainās dienās varētu zelt un kuplot? Ai, grūtas, grūtas dienas mūs gaida! Es to varētu panest, ja zinātu, ka reiz varēs dzīvot mierīgu un laimīgu dzīvi. Jeb mums ir jācieš lai citas paaudzes dzīvotu? Un lai tad būtu tā, es zinu, ka neesmu tik cēla, lai spētu uzupurēties. Vai tiešām cilvēka dzīvē tik maz saulainu mirkļu? Nu sāktos jaunība, skaistā jaunība kā visiem pieaugušiem tās žēl un ja mums tā būs jāpavada tikai drūmām sirdīm vai tad arī mums būs jaunības žēl!... Un laikam tomēr...
Cik jauki, ka var aizmirsties un tā tas bija pagājušo nakti. Un tad man dažu brīdi gribējās vai raudāt! Kāpēc tā nav īstenība, kāpēc tā ir tikai ilūzija?!
Vai tiešām nav mums lemta skaista dzīve?! Mēs nesaprotam zem vārdiem "skaistā dzīve" tikai bezdarbu, vispāri runājot izlaistu dzīvi, bet mēs strādātu, ja mums ļauta strādāt kaut cik ciešamos apstākļos un pēc darba tikai sajūt kāda bauda ir atpūtā. Ai, ko tik gari te rakstu par to, kas simtreiz "samalts" galvā! Jādzīvo un jācer!
varētu braukt. Bet ja Ziga brauktu, tad man neizdotos ar Dodi parunāties. Jā un es to gribu. Es palūgšu, lai viņš man iemāca pagriezienus un citus štukus. Kā būtu, ja es viņam uzrakstītu mazu zīmīti un tanī palūgtu, ko vēlos. Bet vai viņš vēlas maz ar mani piņķerēties. Bet varbūt tomēr. Es tiešām nevaru sagaidīt, kad viņš atgriezīsies un es varēšu dabūt atbildi. Un tad svētdiena būs vēl grūtāk sagaidāma. Kaut viss izdotos jauki un ko es vēlos. Ziga prasa vai Dodis teiktu, ja viņam patiktu kāda meitene, bet vai tad viņa pati to nejūt, ka Dodis viņā ieķēries līdz ausīm. Jeb viņa nemaz negrib to saprast. Viņas dienas grāmatā arī daudz figurē Doda vārds. Man tā šķiet, ka viņai Dodis sāk patikt arvien vairāk. Un ja nu viņa būtu iemīlējusies? Un arī tad, ja zinu, ka Dodim es nepatīku, vai man būtu tiesības stāties starpā viņu draudzībai? Fui! Tas būtu nekorekti. Vajaga sevi savaldīt un iestāstīt, bet vai sirdij var pavēlēt? Tā nu gan man tāda dumja sirds! Vai: "Es mīlu tādēļ, ka starp mums ir aiza, kur visi soļi izirdami gaist; es mīlu tādēļ ka starp mums ir vārdi, kas neizteikti dziļi krūtīs kaist. Es mīlu tādēļ, ka tik vēja šalkas ir mūsu satikšanās prieka zvans, es mīlu tādēļ, ka šai mīlas dziesmai ir gaviļu un reizē moku takts, un ka starp manēju un tavu dienu, lauž visus tiltus bezgalīga nakts..." Jā! Bezgalīga nakts. Varbūt iznāks tā, ka Tu nekad nedabūsi zināt ko domāju, bet varbūt... Vai atkal negribēju sākt sapņot? Droši vien. Bet sapņi ir tikai sapņi un īstenību tur nevar ienest, tādēļ cel sirdī "sapņu pilis" cik tīk. Bet ja tās raksti, tad tikai skaistākās. Tādēļ: klusē, jo skaisti tu nemāki teikt. Tikai kādā dzejā, ja atrodi to ko sirds jūt, tad raksti...
trešdien, 24.janv.
Kādi brīnumi! Rakstu savā solā - skolā. Nabaga Forusoriņš mocās ap četrstūriem un riņķiem un nepārtraukti lēkā no vienas tāfeles galu uz otru. Mūsu gals kā parasti neklausās un Laimele strīdās ar ākstu mērkaķa izskatā. Nav ar ko sarakstīties. Tomsons mocās ar likumu un tālāk netiek kā: "riņķim apvilkta... riņķim apvilkta" un tā jo projām. Bet man ir garlaicīgi. Nav skolā Maigonis ar ko pastrīdēties. Nu laikam viņš grib kādu izsaukt un visi taisa jandāliņu, ka nemāk. "Tā iet, ka pa mīlestību vien domā!" nupat to apgalvoja Laimele Romikam, tādēļ, ka viņš nezina, kas uzdots. Nabaga Sosāre! Tā tika izcelta.
Man gribas rakstīt un rakstīt, bet tagad ko?
Mājā droši turpināšu un tie būs tikai atkal sapņi. Būs vakarā jāuzraksta Laimelei vēstule.
Ziga dabūs zābakus un varēs braukt. Vai es priecājos? Nevar teikt. Vai man arī braukt? Jā, es braukšu. Lai put vai jūk, bet braukšu. Meitenes aiz muguras priecājās, bet kāpēc es nevaru piedalīties priekos? Un tomēr es jūtos lieka. Viņas dzen humoru ar Tomsiņu. Ir gan tas jocīgs cilvēks! Un ko lai es daru? Ja runāju ar Laimeli, tad viņai slikts garastāvoklis, bet tagad viņa smej vienā laidā. Jā, protams, neesu asprātīga un nevaru viņu sasmīdināt. Ai, ai, tomēr viņai varbūt ir grūti man rakstīt un es ar vēstulēm tikai uzbāžos. Bet viņa to apstrīd. Būtu Dodis skolā, es viņam aizrakstītu. Jā, aizrakstītu gan. Nu liela muiža! Droši, ka viņš to tā neuzņemtu, jeb vai viņš jau paspējis kļūt iedomīgs. Nu varbūt arī! Zvans! Vai un nejauki vēl viena stunda!
svētdien, 28.janv.
Nu vai tavi sapņi piepildījās? Protams nē. Un tā tie nepiepildīsies arī uz priekšu. Vakar biju slēpot ar Zigu, lai gan bija neciešami auksts. Slēpošana bija jauka, tikai tas prieks bija par īsu.
pirmdien, 5.febr.
Nupat uzrakstīju Zigai ārkārtīgi pārgalvīgu vēstuli. Kā viņa to izskaidros. Vai viņa nopratīs īstenību, vai domās, ka es tikai ārdos.
Jā, šodien es viņu atkal satiku. Nu atkal viņš nāks skolā un man nebūs miera. Man viņu neiekarot, un nemēģināšu arī. Kas nenāk no sirds, kas ir neīsts, tur nekas prātīgs nav. Ak muļķa skuķi, vai tiešām Tu nosarki un domāji, ka tā vēstule ir no viņa. Nē cik pie reizes Tu vari būt dumja! Un tagad Tev sirds ir nemierīga. Tu jautā: kādēļ tam tā jābūt? Jā, to es nemāku atbildēt. Nu vienkārši nāk mīlestība un Tu nevari no viņas izbēgt. Sāk krēslot... Un atkal Tev domas ir tikai nākotnē. Kāda tā būs? Uz to neviens nevar atbildēt. Vai tāda tā būs, kādu Tu viņu veidosi, jeb pats nevar dzīvi veidot, to veido Liktenis. Nupat izlasīju 9.3sept. rakstīto. Jā, esmu bez drauga! Un kā tas sāpina. Kad izlasu tikai šos divus vārdus "bez drauga", tad uzreiz liekas viss tik tukšs. Kādēļ man nav drauga? Kādēļ liktens lēmis man tagad tik vienai būt? Vai neesmu bijusi laba pret savu draugu, ka tagad man jābūt bez tā. Ai, Maicīt, atbildi, vai darīju Tev daudzreiz sāpes? Tu nevari man to teikt, jo esi tālu, tālu prom. Arī Tev tagad nav drauga. Man droši vien iet daudz, daudz labāk. Tu ilgojies pēc mājām, skolas un manis un varbūt, ja Tu esi svešumā arī pēc dzimtenes...
otrdien, 6.febr.
Šodien skolā stundas pagāja ļoti ātri, jo visas bija pie mierīgiem skolotājiem un man nedraudēja arī izsaukšanas, jo es atsacījos. Vai es gan varu dumjāka būt! es izdarīju tādu muļķību, ka lielāku nevar izdarīt, es savienoju divus cilvēkus ar figūra iekavām Romika zīmītē. Man taču to nevajaga ierādīt, ka es ko zinu. Ne, nē tas nu nebija pareizi.
Šodien dūšīgi jāmācās un pie vakara jāuzraksta Laimenei vēstuli. Jā, viņa atsvešinājās, lai viņa saka gan pretējo.
Dodis saka, ka viņš nezin vai braukšot svētdien slēpot, bet ja jau Ziga brauks, tad jau droši vien viņš arī. Bet varbūt viņi grib vieni paši braukt? Tas arī nav neiespējams! Nu nekas, lai brauc! Braukšu viena. Varbūt mežā kādu kompanjonu atradīšu. Ja jau Zigai ķērās, kāpēc gan man nē. Jeb varbūt es neesmu tik pievilcīga? Varbūt ka tā.
trešdien, 7.febr. [svītrojums] tas jau arī bijis izklaidības pierādījums.
Klasē ir brīnišķīgs troksnis. Tomzoniņš mocās kājas atspēris un acis bolīdams. Meitenes aiz muguras taisa aiz [Tas tikai pierāda kāda jezga bijusi klasē] muguras trobeli. Un Maiga mani baksta ar zīmuli...
Domāju gan, ka varēšu ko vairāk uzrakstīt skolā, tomēr neiznāca, jo bija jātrako. Bet pēc tam kā parasts slikts garastāvoklis. Izpumpējās, vai ne?
Ai, kāpēc manai sirsniņai vajaga būt tik dumjai?
Vai Tu nemaz nesaproti, ka dari man sāpes, jo nevaru pildīt to ko Tu vēlies. Tādēļ Tev ir jāsāp un jāsāp! Cik ilgi? Līdz pavasarim es domāju, lai gan pavasarī pēc patiesības Tev vajadzētu sākt sāpēt. Bet tad es viņu vairs neredzēšu un tad tik traki nebūs. Zināšu gan, ka Ziga ar viņu sarakstās, bet tad es nedzirdēšu, ka viņš saka, ka ies pie viņas. Ai, muļķīt, beidz taču sapņot par viņu. Tu negribi par to ne dzirdēt, nu protams. Bet kā lai es Tev palīdzu? Protams nekā. Reiz nāks var būt kāds cits un tad atkal būs labi.
Viņš droši vien šodien ar Zigu norunāja divi vien braukt. Jo Ziga ar Romiku un Aivaru un Aušu negribēs braukt. Es jau arī negribu, bet nezin kā tas tā iznāca. Rīt jāaiziet pie Zigas un jānorunā. Kaut nu mēs brauktu trijatā!...
piektdien, 16.febr.
Un viņi aizbrauca slēpot un es sēžu solā. Vai Tev sāp sirds? Droši vien. Bet labāk taču ir, ka Tu tur neesi, jo ko tad Tu nosolījies. Un ja Tu būtu aizbraukusi, tad Tev būtu sirdsapziņas pārmetumi, ka nepildi savu pienākumu. Gan jau aizbrauksi citu dienu. Kad nebrauks Dodis. Piemēram Tu brauksi svētdien vai nē? Un tu jutīsies labi arī viena pati, vai ne? Laimdota teica, ka viņa par mani nemaz nav teikusi, tikai teikusi, ka brauks abi. Un droši vien, ka nu vairs Ziga negrib, ka es braucu, kad dabūja zināt īstenību. Un viņiem jau arī būs jaukāk, viņi varēs brīvi sarunāties un nebūs jābaidās no manis. Tikai Dodis ieminējās man vai es arī nebrauktu, tādēļ, ka gribēju jau viņiem pievienoties pagājušā svētdienā. Bet nu jau Ziga vairs negrib. Man šķiet, ka viņas vakar bija mani aprunājušas, jo kad Ziga prasīja, kur mana vēstule, tad Laima palika tāda jocīga. Man šķiet, ka viņas manu vēstuli būs kopīgi izlasījušas un pārspriedušas. Vai labāk nebūtu bijis, ka es nebūtu Zigai nekā teikusi un tad arī Laima neko nenojaustu. Man vajadzēja jau sen to saprast, ka Zigas un Doda starpā izveidojusies liela draudzība un man tur nav ko jaukties. Un tagad man tāda sajūta, ka Laima ar Zigu mani briesmīgi aprunā un smej par mani. Un Laima vakar tik jocīgi noskatījās uz mani, kad Dodis man atrakstīja. Viņa droši vien domāja, ka es esmu pirmā rakstījusi, bet Dodis taču rakstīja, ka būs uz slēpošanu. Un bija labi, ka nebraucu, jo tā es vairāk atsvešinājos no viņa. Bet tagad drīz būs ģeometrijas stundas beigas un man ir jāmācās, jo mājā jau neko neiemācījos, jo domāju, ka braukšu. Un sniedziņš taču šorīt sniga un man pēc domām vajadzēja braukt. Bet tas sniga tik maz, maz, kā negribēdams. Un tā es arī neaizbraucu. Bet vēl jau varētu aizbraukt un es viņus atrastu arī kalnos, bet nav jau vērts. ko tad Laima atkal nodomās! Viņa vēl sāks domat, ka skrienu viņam pakaļ. Bet šodien es nedrīkstu būt skumja, jo to jau redzēs atkal Laimas assā acs.
svētdien, 18.febr.
Redzēs, redzēs cik ilgi tas tā ies, ka Tu nemaz nemācies. Un šodien pat vesela diena pagājusi un Tu nekā neesi padarījusi. Fui! tas tā ilgi vairs nevar turpināties. Kā nu tas būs, ja tev šo pusgadu būs sliktāka liecība nekā pagājušā un vēl pie tam Tu nespēlē arī cītīgi. Nu to laikam dara tā "lielā mīla"  Nu protams, protams. Bet Tu par to taču esi nodomājusi nedomāt un kāpēc Tu tomēr domā.
Vakar biju pie Zigas, bet kad atnāca Laimdota ar Aiju, tad palika pavisam nejēdzīgs garastāvoklis, jo man tieši izlikās, ka viņas mani ignorētu. Un lai vai kā, bet man šķiet, ka mani vairs neviens neierauga. Hm! Kāpēc man liekas tā? Vai tad tiešām tā būtu. Ai, Maicīt, kāpēc Tu neesi te. Tu gan mani varētu ciest, vai ne? Un tagad mūsu draudzība būtu tikai kārtīgi nostiprinājusies. Mēs varētu tik daudz pārspriest un parunāt, bet tagad man jāiztiek vienai. Ko var darīt! Kādu jau liktenis to ceļu nolicis, tāds jāiet! Tu laikam gribi pārāk daudz no dzīves. Esi taču reiz apmierināta ar tādu, kāda tā ir. 
Bet kāpēc Tu vakar gultā raudāji? Atkal par sūro likteni vai nē? Kāpēc māmiņai tik grūti jāstrādā, un Tev jācieš kāda "bikšaiņa" dēļ? Jā tur nu nekā nevar darīt, kā ir tā ir, ar to jāsamierinājās, bet es jūtu, ka tu negribi samierināties. Tu kurini un vēlies, lai tikai būtu pēc Tava prāta. Bet, cilvēkbērns, apstājies un padomā taču, ka tā nevar būt!!...
pirmdien, 19.febr.
Šodien pulsteņa rādītājs jau tuvojas vēlai vakara stundai un es vēl neesmu sākusi mācīties. Ne, ne, meitēn, tas nu ir par traku! Tas jau ir Tava slinkuma kalngals! Šodien bija atkal dramatiskā pulciņa sanāksme un man iesmērēja nejēdzīgu dzejoli. "Biedrs" lai virsrakstā, ko Tu par to teiksi? Bez tam svētdienās būs jāstrādā, jauki vai ne? Bet tagad nu gan būtu jāsaņemas vai ne. Pamācies taču par ilgiem laikiem atkal kaut ko. Bet nupat tā kā nelabi vien griežas, būs jāapskatas kur lampa un jāsāk mācīties. Man neesot gribas
Šovakar iešu uz Antas Klintes 40 skatuves gadu jubileju. Spēlēs "Vilkus un avis". Parasti tādās jubilejās ir dikti labs garastāvoklis un noskaņa. Šovakar droši būs tāpat...
piektdien, 17.janv.
Vakar protams bija ļoti labi. Klinte - dzintarjūras pērle - dzirkstīja vien. 35-gadu uz skatuves nav mazais laiks. Cik daudz lomu gan viņa nav iztēlojusi. Jā, vēl jau Klinte var tēlot, pietiekami jauna viņa vel izskatās.
Vizma vakar atnesa man fotogrāfijas, kuŗas biju pasūtījusi. Tīksminājos ap tām un nemaz negribēju no rokām izlaist. Tagad pat Klētniecīte lielām acīm raugās no ietvariņa. Cik daudz prieka var sagādāt tādas fotografijas...
Skolā nekā jauna nava. Dramatiskais arī guļ uz lauriem un skolā nekas jauns arī nav paredzams.
Satieku ar visiem labi, jūtos ar pagaidām labi, tad jau var dzīvot. Nākotnes perspektīvas gan vijas tumsā, bet kas par to!...
svētdien, 19.janvārī.
Vizma arī ir ietikusi "Uguns un nakts" izrādē. Viņai jāstāv Mačam aiz muguras, kad tas deklamē pēc Burtnieku pils pacelšanās. Viņai gan laimējās. Lielāko daļu viņa dabū to, ko grib.
Tiešām var viņu tikai apskaust, bet es jau viņai tikai vēlu labu, tādēļ nekāda skaudība man nav. Viņi jau mācās grimēties.
Grūti man būs ar ietikšanu Dailē. Ja jau Mačs skaitīja par lielu laiku pāris mēnešus, ko tad viņš teiks, ka vesels gads būs pagājis.
Mani tik bieži šaubas māc par to, vai tikšu Dailē. Bet kur tad es iešu? Uz skolotāju institutu?! Brrr...rrr...!!! Tur gan nē!
Nē Dailē man jātiek! Kaut vai kā.
Galu galā "nav tāda ko nevar, ja ir, tad jāvar". Bez tam "ko es gribu, to es varu", kaut arī pasaule grieztos ar "kājām gaisā". Būs jārunā ar Cauku varbūt tas varēs ko līdzēt.
Kaut ātrāk būtu nolikti gala eksāmeni un noskaidrojies, vai es tikšu Dailē. Tas protams būs jānoskaidro pavasarī. Bez tam gribētu mēģināt arī ar muzikas skolu. Būtu vēl jāpaspēlē klavieres un jāpamācās dziedāt.
Bez tam taču varētu darīt vēl kaut ko...
It kā februārī būs klases vakars, tam atkal jāgudro priekšnesumi.
Savu laiku protams joprojam ģeniali "nositu".
Biju uz "Kapteiņa Granta bērni". Ļoti jauka filma. Skaisti dabas skati, labi spēlēja abi bērni. Šovakar gribētos uzrakstīt Andrim vēstuli, viņš taču tikdaudz veltī man savu dzeju. Nujā, viņam ir vajadzīgs kāds kam dot. Ko lai es daru? Es taču nevaru rakstīt arī dzejas, kuŗas nobeigt ar vārdiem "Mēness spīdētu un Džekiņš rietu vai kauktu".
Bet ko lai es rakstu? Vai lai patiesību? Ne nē? "No manis nopūtu Tev nesagaidīt". To es nedraudu Andrim, bet gan kādam citam.
Laimai jau nu gan zobs, ka Andris tā pret viņu izturas, pat kādreiz assi, bet tas jau viņai veselīgi, necels tik augstu degunu. Pietiek, ka citi viņu ceļ debesīs...
Šito kladi arī varēs likt pie malas.
Tāda sajūta, ka reiz noteikti sadedzināšu visas šīs klades, jo tanīs tik daudz tāda par ko es tagad smeju...
Šodien saulīte atkal parāda savu mīlīgo sejiņu un vajadzētu būt gaiši ap sirdi, bet nav. Un kas tad mani skumdina? Pašlaik to nezinu. Bet dažreiz, kad Ziga man uzbļauj, kad atkal ko nepareizi daru, tad paliek tik nejauki, jo neviens uz mani vēl tā nav teicis. Nepaiet neviena diena, kad pār mani birst pārmetumu krusa. Zinu, ka viņa ir vairāk pieredzējusi kā es. Bet vai tad tiešām viņa to nesajūt, ka ir smagi, ja pie katras lietiņas jādzird aizrādījums. Man gribas atkal raudāt. Cik muļķe esmu! Man jāraud par katru niecīgāko domu. Bet nu saturies Ruta! Rādi Zigai priecīgu ģīmi, lai gan dziļi, dziļi sirds kaktiņā Tevi grauž kāds rūgtums, kas smacē Tevi, bet nevajaga padoties un pārvarēt to. Man atkal ir tāda pati sajūta kā "Dronās" kad aiz loga noklausījos saimnieci un Maiča 
nea
... runājam par mani. Kamdēļ man dzīvē tik daudz jācieš, ja kāds piemin to sāpīgo jautājumu ko negribu minēt.
12.5.44.g. plkst. 6.45.
Šai agrā rīta stundā, kad saulīte silda saviem mīlīgiem stariem un putniņu dziesmas skan vēl nesazaļojošos kokos, manas domas un sirds ir pie Tevis, brālīt! Nekad vēl Tu man neesi bijis tik mīļš kā tagad, kad Tu esi tālu no manis. Tu esi man tik tuvs! Lai gan, ja Tu te būtu es Tev nevarētu pateikt nevienu mīļu vārdu, jo man kauns no Tevis. Tu savu mazo māsu uzskatīji tikai par muļķa bērnu. Tas gan ir taisnība, ka esmu ļoti tukš cilvēciņš, bet varbūt es atkal mācībās vairāk zināšu kā Tu, kad beigšu ģimnāziju. Šodien vairāk kā citas dienas manas domas ir pie Tevis, jo māmiņa atrakstīja, ka Tev esot uzbrukuši bandīti un Tavu zirgu nošāvuši, bet Tu esot ticis sveikā cauri. Tas atkal ir liktenis un Dieviņa griba, es lūdzu, lai Dieviņš vienmēr stāv Tev klāt.
1945.g.21.jūnijā. Pasaciņu Bubis izgudrojis par to zirgu, lai pabaidītu Birutu. Puika, puika vai tad Tev arī bijis lielīšanās gars!!!!!
13.5. ap plkst 19.30.
Ir pienācis sestdienas vakars. Atkal viena nedēļa aizgājusi pagātnē. Man visas tās dienas, kas aizgājušas pagātnē liekas daudz gaišākas kā tās, kas vēl būs.
Tagad jau otrā diena, kad saulīte, lidinās pa zemes virsu un ir tik patīkami.
Drīz ziedēs ievas. Dzegūze jau tagad kūko. Nez vai tas pavasaris mani arī "aizrāvis līdz", kad man bieži jādomā par ....!!! (Bet Dieva dēl, es taču to nevaru un nedrīkstu.) Jā, Ziga man saka, ka es esot otreiz "ieķērusies" H. Ui! kā viņa maldās. Mani "nevelk" nemaz uz to pusi. Kur tā "nagla" to viņa nezinās un nevarēs par mani zoboties. Viņai (pa to laiku kamēr kāvos ar Zigu mans domu pavediens pārtrūka un es vairs nezinu ko gribēju teikt.)
Man vairs nevedās ar domām, lai gan tas bieži ir. Es iesāku runāt par pavasari un dzegūzi. Vot! Tagad es gribētu saņemt no kāda braša puiša kādu vēstuli. Bet no kā? Jā, no kā??? Padomā man viens tāds būtu, bet ... tur ir viens liels "bet".
otrdien, 16.5.plkst.10.05
Divas dienas ir pagājušas un es tās neesmu atzīmējusi dienas grāmatā. Vakar neiznāca, un aizvakar biju ļoti nogurusi. Vakar mums iznāca gaŗa saruna ar saimnieci un tā bija diezgan asa. Sākās ar to, ka saimniece pēc govju slaukšanas pēcpusdienā iedrāzās pie mums istabā un sadeva mums "piparus" par to, ka nav piena trauki izmazgāti. Mums aiz brīnumiem mute pavērās! Kad tad mēs tos piena traukus esam mazgājušas? Ūdens arī neesot sanests. Ar vārdu sakot viņa uzskaitīja visus tos darbus, ko līdz šim darīja krieviete. Tad nu mums iznāca izdevība visu spert laukā, kas bija iekšā sakrājies un tā nu saimniece dabūja visu dzirdēt. Mēs aizgājām gulēt ar to pārliecību, ka nu viss tas tiks atstāstīts saimniekam un tā arī bija.. Šorīt saimnieks lēnā garā iesāka mums "klārēt" morāli. Par to ka nedrīkst apsmiet saimnieci u.tt. līdz beidzot nonāca līdz mūsu prasībām. Tad nu galu galā izkarojām vienu brīvu svētdienu pēc vienas nebrīvas. Tā nu tomēr ir labāk nekā neviena brīva. Tā nu mēs izrunājāmies mierīgā garā un laipni. Tā saimniece nu gan ir bezjēgas laipna un saimnieks tā pat.
Man tīri vai labāka dūša palika pēc šīs sarunas. Gan jau vasaru nodzīvos. Tik traki nemaz nav.
1944.g.
31.XII 1943.g. 22.25
Drīz atnāks jaunais gads, tādēļ atmiņās kavējos pie pagājušiem. Man ir 16 gadu, bet ko es esmu veikusi, ar ko varētu būt apmierināta? Mans mūžiņš noritējis sapņos un domās: rītu es to paveikšu.
Brālim taisnība: esmu garīgi nabaga. Biju nolēmusi, šo skolas gadu iesākot, vairāk nodoties literatūrai, bet kur tas atkal aplika? Tā es domāju no dienas dienā: rītu sākšu kaut ko prātīgu lasīt, bet tā ir pagājušas daudzas rītdienas un nekas nav padarīts. Pašlaik arī es domāju: "Nu, ar 1944.g. es sākšu pavisam citādāk savu dzīvi vest!" Kaut nu reiz piepildītos to ko es veļos.
Bez tam esmu neprātīgi iemīlējusies. Un pie tam tā ir mana pirmā īstā mīlestība, tādēļ laikam tā ir tik stipra. Nevaru pavadīt pat dažas stundas nedomājot par viņu.
Šodien man atkal bija priecīga diena, pēc ilgāka laika esošā drūmā, nospiestā garastāvokļa. Un kā ta es nebūšu priecīga, ka šodien pastnieks atnesa no viņa! jaungada apsveikuma kartiņu. Sirds tiešām pukstēja strauji, kad turēju viņa rakstīto kartiņu rokā. Vai viņš ar tādu pašu satraukumu rakstīja kartiņu man, kā es viņam? Lai arī nav nekādu šaubu, ka viņam tagad citas nevienas nav kā es, bet kādēļ sirdī tik bieži jūtu šaubas? Vai tas ko ļaunu norāda? Es bieži domāju: kas pie manis viņam var patikt, cik ilgi tas vilkies kamēr patīkšu viņam?
1.
[zīmējums]
M a n a  dienas g r ā m a t a.
Tu, pie kuŗas es nākšu, kad laimīga būšu un kad skumjās raudās sirds. Tev es apsolu teikt visu patiesību, nevien skaisto, bet arī nejauko un riebīgo 
31.XII 1943.g. 22.20
viņa dzīvo visiem līdzi tikai viņa to neizrāda. Bet "klusie ūdeņi ir tiek dziļākie" un tādēļ man vajaga Maici izprast.
Esmu iekūlusies divos savādos draugos: Maicī un Haraldukā, bet viņi abi tik jauki.
Un kur tad palika mana mīļā Zigiņa!
Ziguc! sūtu Tev šovakar mazu bučiņu, tāpat arī Maicim un ... (man tā mazliet kauns, tādēļ Te, Haralduk, sūtu mīļu, mīļu sveicienu) Manu, Zigucīt, kaut šovakar Tavu galviņu nemocītu visādas drūmas domas un Tu ātri apgultos savā gultiņā un sapņotu, ka ar Edgaru viss ir atkal labi un kad Tu uzmostos, tad tas nebūtu tikai sapnis, bet arī īstenība!
Ar labu nakti mani trīs draudziņi!
25 I 44.
plkst.18.25
Šodien izdarīju to, ko nolēmu vakar - proti iedevu Edgaram Zigas dienas grāmatu. Viņš man to pēc stundas atdeva atpakaļ. Jā! Bet vai būs panākumi. To skaidri redzēs rīt. Ja viņš neatnāks reizā ar Aiju rīt no rīta uz skolu, tad viss man šķiet būs par labu griezts. Kaut Edgars rītu iedotu Zigai vēstuli, kuŗā viņš izskaidrotu savu izturēšanos.
Šodien biju pie Zigas, tur arī bija atnākusi Aija, bet ne sevišķi labā garastāvoklī, tā tad ar Edgaru viss viņai tik labi nav gājis. Gājām ar Zigu divas stundas pastaigāties un pļāpājām bez gala.
Haralduks ir tiešām niķīgs puika. Viņš atkal savā vēstulē runā par ākstiem un idiotiem. kaut viņš beidzot izmestu tās domas no galvas ārā.
Un tagad jāuzraksta Haraldukam vēstule un jādomā, ka rītdiena Zigai atnesīs daudz prieka un laimes.
6.II 44.
plkst.20.50
Ir pagājis ilgs laiks kopš neesmu rakstījusi dienas grāmatā. Daudz kas ir mainījies gan Zigas dzīvē un arī manā.
Zigai jau daudz nekas jauns nav, bet tomēr...
Es jūtu, ka Edgaram Ziga nav vienaldzīga, vismaz spriežot pēc viņa izturēšanos un Haralda A. izteicieniem, ko atstāsta Muša. Man ir tāda nojauta, ka E. kā zivs ir ieskrējis tīklā nemaz briesmas nenojauzdams, un tagad, lai kā viņš gribētu, viņš nevar tikt no šī tīkla laukā un šis tīkls ir - Aija. Jā, Zigas iznākums ir x
Un tagad mazliet par mani. Ruta, Ruta! Man pašai sev jāizsaka pārmetums. Gandrīz gadu cerētais ir sasniegts, bet nu es saku: "Paldies par panākumiem man viņš....."Nē, tās es nedrīkstu teikt, jo kad viņu neredzu man tomēr viņš šķiet tik tuvs. Bet pašā sirds kaktiņā ir iesēdies kāds velniņš, kas man nemitīgi saka: "Tev viņš vairs nepatīk". Jā, kas tad man pie viņa vairs nepatīk? Pa daļai vainīga arī varbūt viņa mūžīgā runāšana par muļķa ākstu un sevis zemu vērtēšana. Vai man būtu tāds rakstūrs kā Aijai? Kad zēnu dabū savos nagos, tad pietiek.
Neesmu viņam veselu nedēļu rakstījusi un pie tam es viņam meloju. Fui, cik tas ir nejēdzīgi. Negribu pat viņam nekur vairs sēdēt blakus, jo mani atbaida viņu muļķību runāšana. Tā es viņam šovakar arī neuzrakstīšu, jo man tiešām nav nekāda prieka rakstīt.
Šodien iebrauca "Puika" un viņam jābrauc prom uz fronti. Cik sāpīgi man ir, lai gan to nevienam neizrādu. Kad viņš bija vēl mājā mēs nesatikām un bieži plēsāmies, bet kad viņš ir prom cik tomēr viņš man liekas mīļš un esmu pat lepna, ka man ir tik stalts brālis.
Ziga gulēja šonakt pie manis, bet nekādu sevišķu piedzīvojumu nebija. Galvenais runas tēmats bija Maigas dzimšanas diena. Mēs ģeniāli sastādījām galda kartes, tikai man lāga negribas sēdēt E. blakus, jo man bailes, ka viņš nezobojās par mani.
12.III 44.g.
plkst.20.15
Kādēļ man šovakar atkal tik drūmi? Vai man būs kāda slimība piemetusies. Gribas vai raudāt! Šodien gandrīz visu dienu nosēdēju mājā, izņemot dažas stundas, kad biju uz Jūlija Vecozola jubilejas aktu. Kad esmu ar visiem kopā, tas ir Tr. - gr. meitenēm, tad jūtos labi, bet kā nāk vakars tā arī man paliek savādi. Man vakaros deg vaigi un gribas raudāt. Kāpēc tas tā?
Gribētos, ka man būtu citāds dzīves veids. Ilgojos pēc savas istabiņas, kur būtu pašai sava valstība. Varbūt esmu kļuvusi nervoza, jo vairs neciešu, ka Ōmis kaut ko stāsta (agrāk klausījos un runāju līdz.) Bet tagad labprāt nerunātu nemaz. Arī lasīt vairs nevaru tā kā agrāk katru grāmatu. Ja nav aizraujoša grāmata, tad mani pārņem tāds kā nemiers un labprāt sviestu tādu grāmatu kaktā.
Dabūju zināt, ka brāļa vienība jau iet kaujā. Es to nevaru izturēt, ka es sēžu siltā istabā, bet viņam varbūt jāguļ ierakumos un dzīvības briesmās. Arī mums jau vairs nav nekāda drošība, bet tomēr te - Latvijā un savā mājā to tik stipri neizjūt.
Man nepatīk vairs mācīties, bet arī vasaru es negaidu kā citus gadus.
13.III 44.g.
plkst. 19.20
Nupat pārnācu no teātŗa. Biju uz "Brīnumzālīti". Ārkārtīgi skaista komēdija. Nez vai otru (es domāju komēdiju) tik skaistu tik drīz redzēšu.
Gala iespaids tik labs, ka negribas ķerties nemaz pie mācīšanās. Lai gan dzird runājam, ka skolas beigšoties 6.IV.
Es tikai domāju par skaisto lugu un atkal un atkal domās atgriežos pie tās. Kaut es varētu būt tik laba kā Ilze šai lugā. Bet es laikam tāda nebūšu. Es jau tagad esmu ar tik sliktu raksturu. Negribas nemaz par to domāt.
24.III 44.
13.50
Cik ar tas jocīgi nebūtu, tad tomēr man jāatzīst, ka pat tik svarīgā dienā, kad paziņoja ka skola beigsies 4.IV, neesmu dienas grāmatā neko ierakstījusi. Vēl tikai vien nedēļa un dažas dienas jāiet skolā un tad... un tad kā putni katrs skolēns izklīdīs uz savu pusi. Cik ātri ir pagājusi šī ziema un šis mācību gads. Tas pagājis vienā trauksmainā steigā un tā paies vēl tās atlikušās dienas un tad... jā, to vēl nezinu kur es pavadīšu vasaru. Kaut nu tā būtu saulaina un jauka un nebūtu no lolotām cerībām jāpiedzīvo vilšanās. Tagad jau vairākas dienas gaidu, kad pienāks beidzot Mušai atbilde, ka es un Ziga tur varēsim braukt, kur cerējušas. Bet nav jau arī neiespējama noraidoša atbilde un ko tad darīt? Ziga jau brauks tad uz Skrīveriem, bet es... Man būtu jābrauc uz 
"Ivuckiem
", bet tur man tā negribas, jo nav nevienas īstas draudzenes tuvumā. Tur jau man bija ārkārtīgi labi, bet tomēr man negribas. Es tikai baidos no tā, ka man neiznāk tā kā sakāmvārds saka: "No vilka bēg uz lāci krīt!" Vēl tikai dažas dienas atlikušās līdz tam laikam, kad jānodod zīmes skolā no pagasta. Kaut tikai man nebūtu jāviļās!
No "Puikas" saņemam diezgan bieži vēstules. Pēdējā vēstulē bija ļoti daudz humora, kas liecina, ka viņam tik slikts garastāvoklis nav. Kaut Dieviņš dotu, ka viņam ietu labi.
28.III 44.
12.10
Šodien man ir šausmīga diena. Skolā jau man ar mācībām negāja, jo slikti uzrakstīju algebras testus. Bez tam
latviešu klases darbā arī nekāda iepriecinoša atbilde nav sagaidāma.
Un tad vēl tas nejēga H. sabojāja man garastāvokli ar to ko pati nezinu. Par mani runājot trešās klases zēni un vēl pie tam es esot izdarījusi kādu "varoņdarbu", ka to nevarot neievērot un viņš to man nesakot, jo tas būtu rupji un nepieklājīgi. Jā, ko es būtu izdarījusi? Man nemaz to "varoņdarbu" nav tik daudz, lai neatcerētos, ko es esmu tik briesmīgu izdarījusi. Bet kādēļ man uztraukties, ja skaidri zinu, ka neko tādu neesmu izdarījusi. Sapņu pils nav izgaisusi, jo pienāca apliecības, ka es ar Zigu varēsim dzīvot "Auceniekos". Bet šogad es tādas gaisa pilis neceļu kā agrāk. Kādēļ šogad uz vasaru tā nepriecājos to nezinu.
Rītu atdošu H. visu viņa "sīkpaku" un arī abas fotogrāfijas. Man nav vajadzīgas atmiņas no tāda zēna, ko tagad nicinu. Jā, nu es viņu nicinu. Viņam nav nekāda labā daba un labi, ka ar viņu pārtraucu visus sakarus. Vairāk neko šinī lietā nevaru teikt.
29.III 44. plkst. 18.15
Ar šodienu esmu diezgan apmierināta. Labi uzrakstīju vēstures klases darbu un arī citās mācībās gāja labi.
Šodien Haraldam atdevu viņa "sīkpaku" un rīt dabūšu atpakaļ savu "sīkpaku". Taču reiz, paldies Dievam, būs viss cauri...
Es jau skaitu dienas, kad beigsies skola un kad mēs (Muša, Ziga un es) aizbrauksim uz laukiem. Šodien es priecājos par gaidāmo vasaru, bet vakar man nemaz nepatika, ka tā vasara tik tuvu. Cik ātri domas mainas!
Ziga grib pa vasaru iesākt citu dienas grāmatu, un tagad iesākto atstāt ziemai, bet es tā negribu, jo man gribas, ka šinī kladē ir risinājušās domas viena pēc otras. 
Rīt ir Mušas dzimšanas diena, esmu arī uzlūgta pie viņas, bet man nemaz prāts nenesas. Man kaut kas nepatīk, bet kas to nevaru saprast. Vai manu garastāvokli sabojājuši Reitera vārdi par mani Haraldam, ko es nezinu. Tik šausmīgs tur nekas nevar būt. Varbūt tur ir tikai kāds pārpratums.
Reiteru jau uzskata par mazliet nepilnīgu, bet kādēļ tieši man jābūt tam upurim, jo tas tik ir kāds muļķīgs joks.
Labāk nedomāt par to, jo tas tikai pasliktina garastāvokli.
Vēl jau tā kā būtu jāierauj ar mācīšanos, tādēļ jāķeŗas pie darba.
31.III 44.
Vakar biju pie Mušas uz dzimšanas dienu. Gāja ļoti jauki. Tā kā vakarā biju stipri nogurusi un bija arī jāmācās, tad neierakstīju neko. Vakar jau man būtu daudz vairāk, ko stāstīt, jo ar Maici atpakaļ nākot no Mušas izrunājāmies gari un plaši. Bet šodien jau tas viss aizmirsies.
Jā, šodien gan ir ļoti ievērojama diena. Es tak šodien dabūju no H. savas vēstules atpakaļ. Ak tavu muldēšanu! Kā es esmu rakstījusi! Nu dumāka skuķa vairs pasaulē neatradīsi! Paldies Dievam, ka tās vēstules nav vairāk pie viņa.
Rīt jau pirmais aprīlis. Vēl tikai dažas dienas kopā ar klasi. Bet kas tad mums (tr.-gr. meitenēm) klase, kad tik mēs esam kopā. Žēl, ka Maigonis un Maicis būs vasarā tik tālu no mums. Mēs taču laikam nevarēsim satikties. Ar Bēbē jau gan.
5.IV 44. plkst. 20.30
Tā, nu vairs skolā nav jāiet! Šis skolas gads nu ir pagājis. Un tas pagājis tik ātri, ka ne apskatīties nedabūja.
Nu esmu brīva, bet jau šodien man izliekas, ka es garlaikojos. Man nepatīk nekas darīt. Kāpēc tas tā! Bet negribētos vairs skolā arī iet.
Šodien mums nejauki iznāca ar puķēm, t.i. mēs nedabūjām puķes, ko pasniegt Daugulis j-kdzei. Cik tas ar briesmīgi nebija, tad tomēr kaut kā izkūlāmies bez puķēm, bet rīt gan Muša pagādās un mēs aiznesīsim. Nezinu, vai es aiziešu. Šodien man sāp visi kauliņi no vakardienas staigāšanas pēc puķēm. Jūtos pilnīgi slima.
iegājām kādā sētā, tad pārkāpām pāri sētai otrā sētā un nokļuvām uz Kazarmju ielu. Bet pa to laiku mamma jau bija mājā. Tā tad pilnīgi veltīga bija tā kāpelēšana.
Bet nu man galīgi H. apriebies, jo nu zinu viņa galvenās rakstura īpašības, - un tās ir sliktas.
25.II 44.
plkst. 16.05
Biju pie Bēbē. Tur bija Muša, Ziga Haralds un Edgars. Kad Bēbē deva H. izlasīt kādu zīmīti, kurā bija atzīmētas visas tās lietas, ko H melojis, tad viņš aiz dusmām palika galīgi sarkans, paķēra savu mēteli un cepuri un aizskrēja mājā. Edgars vēl palika, daudz neko mēs viņam neteicām un viņš arī klusēja. Tikai sauca mūs par kafijas tantiņām, un beidzot dabūjis atļauju no Bēbē māmiņas, ka Bēbē var iet uz kīno, sanesa viņiem malku augšā un aizgāja ar Bēbē uz kino. Tagad varbūt starp viņiem atkal viss būs labi. Jo Edgars redz, ka Bēbē viņām padodas, bet Zigrīda ir assa pret viņu. Un man šķiet E. vairs Ziga nepatīk, jo zēniem tomēr patīk maigākas meitenes.
Jāsakārto H. vēstules un jāatdod atpakaļ, lai ātrāk dabūtu savas. Interesanti būtu izlasīt savas vēstules. Droši vien visādas muļķības sarakstītas. Tagad gan es tā vairs nekad nedarīšu.
28.II 44.
plkst. 19.50
Šodien pēc ilgiem laikiem nosēdēju mierīgi mājā. Tikai pievakarē aizgāju pie brāļa. Šodien ar mammu iznāca runa par vasaru. Pieminēju, ka Zigas māmiņa aizbrauca uz Skrīveriem. Mamma ieminējās vai es arī tur kaut kur apkārtnē nevarētu būt par izpalīdzi nākošo vasaru, jo Ainaži priekš kaŗa laikiem esot par tālu.
Viņa gandrīz domāja vai nevar tanīs pašās mājās kur Ziga, bet Omis jau pasteidzās pateikt, ka tikai ne tanīs mājās kur Ziga. Kā es gribētu vasaru pavadīt atkal kaut kur citur. Pagājušā vasarā man bija ārkārtīgi maz jāstrādā, bet ja es dzīvotu tur kur Ziga, tad droši vien būtu daudz jāstrādā. Bet tas taču mani neatbaida. Tikai man nepatīk, ka es nevaru diez cik smagus darbus darīt, jo Ziga taču ir īsts "lācis", kam spēks kaulos, bet man ... labāk nedomāt.
Bet ja es tur varētu dzīvot, mums gan laikam ietu jauki. Parasti gan, ja ir divi dienu no dienas kopā bez strīdēšanās neiztiek un mēs abas esam diezgan stūrgalvīgas. Bet nevajaga celt gaisa pilis, tās parasti ātri sabrūk, tādēļ pagaidām par vasaru nedomāšu.
5.III 44.g.
plkst.21.15
Esmu atkal noslinkojusies un neesmu ilgi rakstījusi, bet šovakar noteikti jāraksta. Biju šodien pie Zigas uz dzimšanas dienu. No rīta bija drūms garastāvoklis, bet vēlāk tas pie Zigas uzlabojās. Trakojām uz nebēdu. Un beidzot, kad gāja uz mājām, tad gāja vēl jautrāk. Nācām kopā: Maicis, Muša un es un: Haralds A., Futiņš un Laimons. Taisījām ambrāžu un beidzot izšķīrāmies. Kā par brīnumu Futiņš nāca mani pavadīt. Es redzēju, ka Laimons gribēja mani apvadīt, bet Futiņš pasteidzās pirmais. Aija jau gan vēlējās, lai L. ietu viņu pavadīt, bet šoreiz iznāca citādi. Futiņš kaut ko izteicās par H.V. tagadējo savādību, ka viņam nekā H.V. vairs nestāsta. Man diezgan labi patīk tas Laimons, bet tas nu tā. Tik var teikt, ka tikai patīk un vairāk neko.
Pudele pareģoja, ka rīt dabūšot 2, bet tā kā nepiepildījās tas, ka man ar H.V. šovakar iešot jautri, tad cerēsim, ka rīt ies labi pa skolu. Galu galā es taču nekļūšu māņticīga.
noticis.
Rakstu ar zīmuli tāpēc, ka sēžu jau gultā. Būs arī jābeidz un jāguļ, lai ātrāk pienāk rītdiena. Varbūt rīt saņemšu no H. vēstuli.
21.I 44.
plkst.
14.15
Tik ilgi neesmu rakstījusi. Patiesību sakot ir daudz jaukāk pārdomāt dienā notikušo nekā rakstīt, bet vēlāk dažs labs sīkums un varbūt arī mazliet vairāk ir aizgājis aizmirstībā un tad tomēr ir tik jauki palasīt, ko pats uzrakstījis.
Vakar uzrakstīju diezgan paasu vēstuli H. Lai gan domāju, ka tā nav kā uzrakstīju, tomēr esmu apmierināta. Jo kādēļ tad man vienmēr ir jālūdzās un jāuztur labas attieksmes ar viņu? Man dažubrīd gribas izdarīt tā kā es varētu pārbaudīt viņa mīlestību pret mani. Dažreiz man šķiet, ka man viņš vairs nepatīk... jā! bet tad tik bija ritīgi, kad viņš uzsmaidīs kādai meitenei virspus mēra, tad tik es jūtu cik stipri tomēr esmu ieķērusies viņā.
Man Zigas žēl. Acīmredzot viņa cieš. Man tiešām nagi niezēt niez kaut ko tam Birnbaumam uzrakstīt. Bet vai tas nebūtu neprāts.
Ar H. ir atkal viss kārtībā. Puika ir ieķēries! Paldies Dievam, ka tā.
24.I 44.
plkst.21.30
Pašlaik spēlē rādio. Brīnišķīga mūzika. Dzied no "Karmenas" Toreodora dziesmu. Pēdējā laikā ļoti man patīk mūzika.
Cik jauki ir klausīties mūzikas skaņās un domāt. Jā, bet manas domas ir skumjas, jo pēdējā laikā manas domas aizņem tikai Ziga.
Ak, Edgar, ja Tu to zinātu kā Ziga cieš, vai Tu to pieļautu, bet vai tiešām Tu staigā "aizsietām acīm", jeb Tu negribi redzēt.
Cik šodien jocīgi iznāca!
Ziga gribēja, lai es iedodu viņas dienas grāmatu Edgaram. Es to gribēju izdarīt, bet pa starpbrīžiem neizdevās, gribēju iedot pēc stundām, bet viņš tik ātri aizskrēja garām, ka nemaz viņu neredzēju, tikai Maicis, kas arī zina visu, man piebikstīja un teica: "Tas ir Birnbaums". Papriekš bijām sekojušas Aijai, bet nu teicu Maicim, lai seko Birnbaumam un pati pa Ģertrudes ielu devos uz priekšu, tad pa kādu mazāku ieliņu devos uz Lāčplēša ielas pusi un tiešām bija tā kā biju domājusi: Kad gāju jau pa Lāčplēša ielu uz Brīvības ielas pusi man pretī nāca smaidīdami un runādami: Aija un Edgars. Un nu es nevaru saprast vai Edgars grib ar Zigu izbeigt visu draudzību, vai tikai atspēlēties par viņas "cieto" sirdi.
Esmu nolēmusi rīt nodot Zigas dienas grāmatu Edgaram, lai tad notiek, kas notikdams. 
Un tagad par sevi pašu:
Man jau, jāsak, iet labi, ja tikai H. mani pārmērīgi neķircinātu, bet viņš jau bez tā nevar iztikt kā "zivs bez ūdens".
Viņš tomēr ir tik jauks. Viņam šodien dikti sāpēja kakls - aug augonis. Es tiešam jūtu līdz /bet pašlaik kādēļ es pasmaidīju, ka to rakstīju/ Ka tik nu viņš nepaliktu slims un nepaliktu mājā, tad nu man skolā gan nebūtu nekāda prieka.
Maicis tomēr ir viens brīnišķīgs meitēns. Man šķiet
nozīmēja, ka jāiet pie lopiņiem.
Kad pārnācām mājā uzklapējām pīļu ar vistas olu un gribējām ēst, bet galu galā Ziga viena pati ēda, jo man sametās nelabi. Šodien izdzērām 5 pudeles sulu. Imants laikam pabrīnījās kā mums tā iet iekšā, bet tur jau vainīgs tas "saldumiņš".
Šodien nogurums rakstīt, tādēļ arī šī diena tik īsos vārdos atzīmēta.
Vēl varu pieminēt, ka vakar vakarā mums pārņēma vingrošanas prieks un Ziga peldbiksītēs ar tādu straujumu meta kājas pret sienu, ka puikas saskrēja pie loga brīnīties, bet mēs apukš galda.
Kā jau "parasts" mazākie ņem priekšzīmi no lielākiem tā arī notika šoreiz. Puikas sataisīja tādu lērumu blakus istabā, ka domāja, ka tur ir nevis 3 bet 13 puikas.
9.V 10.30.
Šodien mums bija veļas mazgāšana un galvas mazgāšana. Saimnieki vēl ir noguruši no balles, tādēļ neko nelika darīt un tā nu mēs varējām aptīrīties. Šovakar paies divas nedēļas kopš atstājām māju, bet man šis laiks izliekas kā 2 mēneši. Man tieši brīnums cik lēni tagad paiet laiks, turpretī Rīgā tas skrēja vēja spārniem. Vēl tik ilgs laiks jāpavada šeit - šai diezgan neciešamā vietā.
Šodien, kad cēlāmies augšā mūsu skats sastapās caur logu ar sniega pārslām, kas lidoja uz zemi un zeme jau bija pārklāta diezgan biezu sniega kārtu. Ak tu slapdraņķis. Un mums tā nepatika līst no istabas ārā.
Jausma šodien neredzēti jautra, laikam vakar par daudz "iekampusi" noskatoties no mammas. Zingus arī tāds kā samiegojies vien staigā un pie brokastīm jau arī nebija.
Jā. Tā jau tie dēliņi guļ, kamēr "meitiņām" "tēvs" liek rauties pa kūti.
10.5.44.g. plkst.18.30
Vakar vakarā mums vēl bija pamatīgs piedzīvojums.
Vakar Ziga gribēja par visu vari tikt uz pastu. Saimniece nu ierunājās, lai jājot ar zirgu. Tā nu Ziga arī kā spārnos. Ieejam kūtī Ziga  paņem Fuksi un uzliek tam apaušus un arī mazajam kleperītim Blesei uzliek apaušus un un vedam ārā. kad nu taisāmies mugurā kāpt, tā saimniece attaisa logu un neļauj ar Fuksi jāt. Lai gan Ziga izlietoja visas savas runas dāvanas tomēr Fuksi neatļāva. Tā nu mēs paņēmām segu uzlikām uz Blešela cietās muguriņas un kāpāmies abas virsū. Puikas jau smēja kā kutināti un mēs ne mazāk. Tā nu mūs smieklu pavadības un pašas smejoties izjājām no pagalma. Mūsu "ponijs" jau sākumā parādīja sava "straujuma" pazīmes un mēs konstatējām, ka viņš ir uz divām kājām klibs. Tas nu mums nebija diezcik iepriecinošs atklājums un mēs, abi atklājēji, nemaz nejutāmies tik laimīgi. Un jo tālāk gāja, jo trakāk gāja. Blešelis sāka ar vienu vairāk klibot un mēs konstatējām, ka tālāk par "Ķeturiem" netiksim. Tādēļ mēs arī iegriezāmies pa "Ķeturu" ceļu un iejājām "Ķeturos" kā Don-Kichots ar Sančo Pansu, kas pazaudējis savu ēzeli, uz nabaga Rosinanta muguras. "Ķeturieši" mūs saņēma ar smieklu vētru un tā nu mēs savu "Rosinantu" atstājušas "Ķeturos" cilpojam uz pastu. Ceļš bija dubļains un slidens un  mums gāja divi soļi uz priekšu, viens atpakaļ. Tā nu beidzot nokļuvām pastā, kur Ziga saņēma 3 vēstules, bet es tikai no māmiņas. Aija pilnīgi noticējusi par Juri un mums bija liels humors. Māmiņa raksta, ka svētījuši manu dzimšanas dienu. Cik bēdīgi šogad pagāja mana dzimšanas diena. Tad atkal mēs cilpojām tādā pašā tempā no pasta uz māju un sūrojāmies par to, ka jāiet "Ķeturos" pēc mūsu "Rosinanta". Un tur nu mēs viņu atradām nosalušu un galīgi stīvu. Ziga veda un es gāju no muguras, skatījos "Rosinanta" stīvajās kājās un domāju par šausmīgo zirga likteni. Tik zirgam ir tas prieks, kad viņš vēl ir kumeļš, bet tad vienā darbā. Viņam nav nekāda tiekšanās pēc mērķa un arī vieglāku dzīvi ar strādāšanu nevar panākt. Vecumā viņš paliek stīvs un viņu vai nu nošauj vai atdod valdībai, kur viņa dzīve nav garāka. Tā nu gājām un baidījāmies, ka tik viņš nepaliek ceļmalā. Beidzot mēs bijām mājā. Un es biju laimīgāka par to, ka mūsu Blešelis tiks siltā kūtī un pie siena, nekā par to ka pašas esam mājā.
Un atradām saimnieci cepot olas un gaļu. Esot atnākuši ciemiņi un tad jau jāpacienājot. Tā nu mēs ātri ieēdām un gājām gulēt.
Šodien visu dienu Rībenis un vēl viens dzīvo pie mums un dzer visi arī saimniece cik tik kaulā lien. Galds šodien stāv nenokopts visu dienu. Nu protams viņiem taču vajaga "zakusku".
das drapes.
Piezvanīju Mušiņai, bet tā vēl ir uz dziedāšanu. Nezin cik ilgi vēl būs jāgaida kamēr piezvanīs.
Esmu pati arī stipri nogurusi un ietu labprāt gulēt, ja vēl negribētu ar Mušiņu parunāt. Viņa jau arī palika bēdīga, kad dabūja zināt, ka Zigucis slims. Kaut nu Dieviņš dotu, ka Zigucis tiktu ātrāk uz "pekām".
Gribētos vēl daudzko rakstīt. Bet ko?
5.V 44.g. plkst.20os.
Paldies Dievam rīt jau sestdiena. Atkal viena nedēļa aizvadīta.
Šorīt atkal kūtī un pēc brokastīm līdz pusdienai dzīvojos pa istabu, jo saimnieku neredzēju un pie darba arī mani nesauca. Bet pie pusdienu galda saimnieks man "klārēja", ka nedrīkst tik ilgi palikt savā istabā un ka jāprasot darbs un ja viņš neesot tad jāprasot saimniecei. Man jau nu gan no tās saimnieces nav nekāds respekts. Un ko tad viņa liek darīt, tie ir tādi sīkumi kā Jausmai apkaklīti pie šūt, gludināties u.tt. Kad nu viņa iedod darbu, tad pati sēž rokas krustēniski salikusi un teic pasakas.
Pēcpusdienu krāvu malku strēķos. Nekas diezgan ciešams darbs. Tad launags, govju kopšana, vakariņas un ... un nu es rakstu.
Vakar ar Mušu runāju pa tālruni. Bēbis rakstot, ka saņēmis jau 5 vēstules no: Mušas; personas, kā vārdu principa pēc viņa neteikšot, un tad vēl no citiem ko Muša nepazīstot. Protams tas cilvēks ("principa pēc") ir Haralds. Nu jau atkal viņiem ir līgums neizpaust savu sarakstīšanos, bet Bēbis ārkārtīgi nemākulīgi to slēpj. Lai nu sarakstās vien. Vai tad kādam nu žēl. Bet Bēbis jau rūpējas par to mīļo mieru. Piesardzība laba lieta.
Mēs (resp. es un Ziga) gribam izstrādāt kādu joku ar Bēbiju un Ibusu, proti aizsūtīt viņiem, katram, viņu saderināšanās kartes it kā atpakaļ un pierakstīt, ka kaut kādu iemeslu dēļ nevaram ierasties uz šo ģeniālo saderināšanos. Tā tik būtu sensācija, ja Bēbijs aizrakstītu Ibusai, ka viņai tāda pienākusi. Varbūt mēs piedabūsim Zingu, lai mums šīs kartes uzraksta.
Bet papriekš man jādabū Ibusas adresi no Bēbija. Nez vai viņa dos. Ja jau viņa tur to adresi tādā noslēpumā, tad nezin vai man izdosies dabūt.
Bet cerība jau ir laba lieta.
6.V 44.g. plkst.15.40
Šodien laikam vairāk nekas nebūs jādara. Vismaz kad "saskrējos" ar saimnieku viņš man nekādu darbu neuzlika. Šodien mums atkal bija istabu "čistīšana", to paveicām samērā ātri un tad kārtojām pašas savas drēbes. Saimniece kūkas vietā cepa tur kaut kādus žīdu "mickeļus". Viņai jau kā parasts gadās maizes mīcītāja un tā arī šoreiz. Mēs piedalījāmies pie ķimeņkūku veidošanas un apsmērēšanas. Saimniece šodien "briesmīgi" pārstrādājās, lai gan saimnieks laida maizītes krāsnī un "vaktēja", kad jāņem ārā. tagad viņa staigā atkal stenēdama. Pēcpusdienā atkal kārtojam savas lietas, un 19os jābūt uz mēģinājumu.
Saimniece jau ēdina mūs briesmīgi. Man pat "kliņģeri" izcepa. Tikai diemžēl tagad tas līdzinājās apaļai maizītei un nekādas zīmes neliecina, ka tas būtu dzimis kliņģeris. Gribējām šīs maizes, ko pievācām sev sūtīt mammām, bet nav mums izdevīga mirkļa iesaiņošanai nedz arī iesaiņojamais materiāls. Ļoti gribētos aizsūtīt, bet gan jau redzēs, kas iznāks.
Mums ir jauns mīlulis un tas ir mazais sunītis, kas izskatās pēc maza lācēna un ir briesmīgi "fifīgs". Mēs viņu nosaucām par "Lācīti", bet saimniece par "Delli" tākā mums šis vārds nepatika un arī saimniekam nē, tad galu galā viņu nosauca par Pūcīti.
7.V 44.g. plkst.18os
Vakar vēl dabūjām malku kraut un pēc tam bija jāiet govis slaukt. Ak tu tavu čaklumiņu! Kā mēs strādājām! Nu es Tev saku triecien tempā. Govis tika izslauktas un paēdinātas divreiz ātrāk kā parasts. Un tad nu vēl tā nolādētā kāstuve, kas negribēja laist pienu cauri, bet es jau nu daudz neliku gaidīt, braucu tikai ar nagiem iekšā un maisīju un kad tas arī vēl nelīdzēja, tad paņēmu vienkārši un izlēju pie-
1.I 44.
18.10
Nesen atnācu mājā no ilgākas prombūšanas pie Zigrīdas.
Gandrīz satiku H., bet esmu arī tā apmierināta. Liktens nebīja lēmis mums satikties šodien. Varbūt satikšu rīt.
Būtu jāmācās, bet nemaz nevar iesākt. Domas tikai pie viņa vien atgriežas.
Jāmēģina sevi piespiest, bet neticu, ka tas izdosies.
2.I 44.
20.05
Negaidīts nāca uzaicinājums pie H.
Nupat atnācu mājā. Biju pie H. kopā ar Zigu. Brīnišķīgi pavadījām dažas stundas. H. bija brīnišķīgā garastāvoklī protams arī es un Ziga arī. Viņš nāca pavadīt un mēs tāpat jautri tērzējam līdz manai mājai un tad ... viņš iedeva vēstuli. Cik ilgi viņš turēja manu roku savā!
Augšā uznācu un tūliņ sāku lasīt vēstuli. Gaŗa un brīnišķīga vēstule.
Un tagad jāmācās, lai gan to nespēju darīt, bet jāpiespiežās!
7.I 44.
22.os
Šodien uz skolu ejot man bija ļoti jauka sajūta, jo domāju, ka no H. saņemšu vēstuli, bet maldījos.
Viņš šodien gribēja izturēties ļoti nopietns, jo cien Daugules jaunkundze viņam aizrādījusi, ka viņš esot kļuvis nenopietns un kas viņam pa galvu maisoties, ka viņš nepildot vairs savus pienākumus. Vai tiešām es būtu vainīga? Vai es vispār viņam varu pa "galvu maisīties"?
Bet viņam tāda nopietnība nepiestāv, tas nu viens kas tiesa. Bez tam viņš tēlojot nopietnību izskatās traģiski nelaimīgs. Ja viņš turpinās tāds būt, tad tiešām man arī garastāvoklis skolā nebūs diez kāds labais...
Maici nevaru izprast. Viņa grib būt "Trieciengrupā", bet nenāk uz sanāksmēm.
Cik ar tas bēdīgi un pat ļoti bēdīgi nebūtu es neiešu uz H. dzimšanas dienu, jo Maicis neies. Redzēs, vai es reiz panākšu savu un piespiedīšu Maici nākt vai ne.
Man pašlaik tāda sajūta, ka Z. man ir labāka draudzene kā Maija. Vismaz Zigrīdai es varu brīvāk visu izstāstīt, jo viņa mani saprot. Un tas jau pats par sevi saprotams, jo viņai tāda pati lieta kā man. (Tas protams novērojams vēl tagad)
Bez tam man šķiet, ka Maicis kļūst greizsirdīgs uz H., jo domā, ka man H. pirmā vietā. Viņa to nesaprot, kā tas ir mīlestība pret meiteni un mīlestība pret zēnu. Bet Maicis man neuztic visu, tādēļ es neiešu uzticēt viņai visu. Nu tad pats par sevi saprotams, ka meklēju tādu draugu, kas mani saprot un tāda ir Ziga.
Vakar Ziga pārgulēja pie manis, jo viņas māmiņa bija aizgājusi pārgulēt pa nakti pie dēla bērniem.
Mūsu maršruts no Zigas mājas bija pie zobārstes, tad līdz Edgara mājai (pie tās, dažu mirkļu starpība tikai bija, varēja notikt tiešām traģēdija) un beidzot garām Haralda mājai uz tramvaja pieturu. Kad atbraucām mājā, tad mācījāmies, bet tad... ap vienpadsmitiem resp. 23.00 gājām gulēt. Nopļāpājām un "izzviedzāmies" līdz apm. 2-iem. Un par ko tad citu gan mēs runājām kā par E. un H.
Bez tam gandrīz nodega mana kleita, kas bija uzklāta uz lampas. Tiešām asprātīgi, jā tā būtu
klēpī. Un man šogad jāpavada sava "diena" bez tētes un māmiņas. Šogad šī diena būs ļoti skumja. Šogad no mājas prom braucot, mamma tik runāja par vairs nesatikšanos. Bet es neticu tam un nedrīkstu ticēt. Vai tiešām dzīve ir tik nežēlīga!
plkst.20.15
Nupat gan "izzviedzāmies" man vēl tagad sāp sāni. Par ko tad mēs smējām? Nu par ko tad citu, ka par to ka daži pankūki un desas gabali pagāja zem "šoteles". Šodien saņēmu vēstuli no māmiņas. Bubis esot ziņnesis un iemācījies jāt ar zirgu. Teicami, ka vismaz viņš kaut ko iemācās, jo skolā jau viņš nekā neiemācījās. Paldies Dieviņam, ka Rīgā viss vēl klusu un mierīgi.
Tad šodien pirmo reizi bijām mēslus ārdīt - tīri patīkams darbs, ja tikai tagad tā mēslu smaka "neatvilktos" līdz. Varbūt pa nakti un no rīta sāpēs mazliet rokas, bet pie visa jau pierod.
Launagā mums atkal iznāca pamatīga smiešana. Un šoreiz mēs smējām par jautājumu, ko uzdeva kāda penzionēta dzelzceļniece, kas nāk šeit lāpīt veļu mūsu saimniecei: "Vai jūs jau perējat!" Un tad mēs reizā sākām smiet. Viņa jau nu ar citur nav liekama kā tikai cāļus perēt. Un nez vai jau viņa nav kādu pāri izperējusi, sēdēdama istabā.
Šitā esot diplomēta saimniece, kas pat pankokus negrib cept. Viņai ir veļas mazgātāja, maizes cepēja, lāpītāja, pankoku cepēja un vīrs kādreiz vāra arī pusdienas. Ir gan slinka maita!
3.V 44.g. plkst.20.30.
Šodien mana dzimšanas diena. No rīta kā parasts uz kūti. Pēc tam brokastis un tad mēslu ārdīšana. Pēc pusdienas Ziga aizgāja uz pastu, bet es likos gulēt. Ziga man pārnesa vēstules: no Maiča un Dzidras un apsveikuma kartiņu no Maigoņa. Telefoniskus sveicienus nodeva Venis un Muša. Pēcpusdienu atkal mēslus ārdīt, tad launags un tad atkal kūtī. Esam gan mēs īstas govju un mēslu meitas.
Tā nu pagāja mana dzimšanas diena. Nevarētu sūdzēties par sliktu garastāvokli, bet labs jau arī nav.
Tā mums paies tā vasara vienā darbā. Tikai svētdienas būs brīvas, bet kas tad galu galā tas par brīvumu, ja jāiet govis slaukt un kopt. Ir gan bēdīgs skats uz dzīvi! Ziemu mācies galvu nepacēlis. Vasaru strādā galvu nepacēlis. Tāds nu reiz ir mūsu laikmets. Citus gadus meitenes un zēni mūsu vecumā slaistījās pa jūrmalu un spēlēja tenisu un voleju. Bet tagad taču arī tādu netrūkst.
Šodien saimniece tīrīja olbaltuma klapējamo un prasīja vai mēs mākot torti cept. Mēs protams to nemākam. Jausmiņai taču esot sagribējies tortes un tad jau jāizcepot esot. Ak tu maita! Jausmiņai viņa tortes ceps, bet vaid, ka olu nav. Nu tik vajadzēja tā spert olas, ka balts gar acīm griežas. Bet pagaidām mums nav cukura, bet kad būs, tad gan jāsper! ko domā Jausmiņa ēdīs tortes, bet mēs pat vienu olu nedabūjam.
Klāra Volga! tas nu ir skaidrs.
4.V 44.g. ap plkst.20iem.
Tā! Nu šī diena drīz būs pagājusi. Šī diena man bija tāda vientulīga.
Pagājušo nakti Ziga saslima. Un no rīta nevarēja piecelties, jo bija ārkārtīgs nespēks un iekšas sāpēja. Tā es viena pati gāju uz kūti. Pie brokastīm saimnieks prasīja, kas tad esot ar draudzeni. Teicu kā bija. Saimniece tikai noņurdēja: "Ēdienu pārmaiņa!" Tā nu tas palika. Pēc tam biju uz Penkuli - pierakstīties un uz pastu. Dabūju kartiņu no Bēbja un apsveikuma kartiņas no Vijas un -!!! Pf..f...f..!!! no Haralda. To nu gan es nebiju gaidījusi. Pēc pusdienām likos gulēt un atmodos tikai ap 17iem, tad bija atkal jāiet pie "ragaiņiem".
Kad prasīju saimniecei termometru, tad šī tik noteica: "Hm... nebūs jau slima, ka tā var smieties!" un kad es atdevu - tad: "Pasakas, šī nu slima. Skrien tik veļ uz "Ķeturiem" pa šķūņiem, tā jau salasās. Pērienu vajadzētu!" Interesanti! Kur tad vairāk var dabūt slimību vai "Ķuturu" sausā šķūnī, vai mēslu tīrumā, kad lietus līst. Kad citi slimi, tad nav nekas, bet kad pašai mazliet iesāpās sāns vai pirksts, tad bļauj tā kā domā, ka viņas kauj. Ir gan gļēvs raksturs. Tikai savs "es" un vairāk nekas.
Saimnieks vismaz tāds nav. Citādi te jau dzīve nebūtu. Viņš, sataisījis diezgan norūpējušos seju, vismaz iedeva kā-
Un tagad man jādusmojas uz Maici. Vai tad tiešām viņai nav ko rakstīt. Vismaz kādas rindiņas atrakstījusi, bet īsas vēstules es arī nevaru ieredzēt. Maicīt, Maicīt, vai tad tiešām Mazulis Tev nav tik mīļš, ka Tu viņam nevari neko uzrakstīt. Es gribētu Tev rakstīt katru dienu, bet es esmu spītīga un tādēļ nerakstu. Un nu, Maicīt, ja Tu man nerakstīsi, tad ... tad es "atriebšos".
22.5. ap plst.17iem
Kur tad nu palika mans labais nodoms katru dienu rakstīt? Protams kā visi mani nodomi izputēja. Nu jau pagājušas veselas sešas dienas kopš neesmu rakstījusi.
Esmu jau no Maiča saņēmusi atbildi un taisos katru dienu viņai rakstīt, bet kā neiznāk tā neiznāk.
Vakar mēs bijām jaukā pastaigā. Nu jau zied ievas! Un pļavā un mežā tikdaudz puķu! Šodien aizvedām saimnieci "darbā". Cik jauki bija sēdēt ratos un skatīties zirga lielos soļos. Dubļi šķīda uz visām pusēm, bet tas viss tikai iepriecināja. Šodien mēs izdarījām nedarbu ----- atplēsām Imantam domāto vēstuli. Ir gan jocīgi! Zēni smej, ka meitenes par citu neko nerunājot kā tikai par zēniem. Bet kas nu atklājās! - zēni runā un raksta tikai par meitenēm.
Man gan domas šaudās un tas ir tikai tādēļ, ka ilgi neesmu rakstījusi.
30.5. ap. plkst.16iem.
Vai! Vai! draudzenīt, cik neuzticīgi Tev esmu bijusi un visus dienas sīkumus Tev neesmu stāstījusi. Bet tas jau arī tevi neinteresē. Tevi interesē tikai manas domas, bet tās tik labi neprotu Tev izteikt. Tās vairāk paliek manī.
Šodien pēdējie svētki. Pirmos svētkus pavadījām tāpat šā tā pa māju, izņemot vakaru, kad atnāca Haralds un Venis un mēs aizgājām staigāt. Izvandījām visu mežu krustām šķērsām. Puikas mums salasīja puķes un tad nācām mājā. Gandrīz pie mājām satikām saimnieku ar visu ģimeni. Saimniece vilka mūs uz zoba kā jau to parasti mēdz darīt, bet mēs par to nelikāmies zinot. Otrie svētki pagāja vienās ilgās pēc balles. Man jau nu gan tik traki nevilka, bet Zigu gan. Satikām Bēbi un viņa kompāniju. Ak šausmas! Paldies Dievam, ka es tur nedzīvoju. Nu šitāda kompānija! Tur jau ir ritīgas brodveja meitenes ne kārtīgas skolnieces. Labi, ka dabūju viņas redzēt, citādi būtu aizspērušas vēl pa Jāņiem un ieskrietu pilnīgi kā kādā alā. Fui! kur izlaistas meitenes.
Teāteris nekur nederēja. Tik slikti aktieri, ka tīri vai nelabi metās. Tās jau koka lellītes ne aktieri. Tur atliek tikai nospļauties. Nu dien!
Pēc tam bija balle. Nu ko tad es tur darīšu. Es jau dejot nemāku, tādēļ ierāvos kaktiņā. Klepus arī mani mocīja.
Izdejoju pāris valšus gan. Ar Heniju, Zigu un Mušu. Pēdējā aplausu valsī gan kārtīgi izdejojos un tā kā sāka jau labāk iet, tad bija jau arī labāka sajūta. Tā nu man palika diezgan labs garastāvoklis un nemaz mājā negribējās iet.
Man būtu jāmācās dejot. Un kāpēc gan nē? Citādi netiek nekur sabiedrībā, jo parasti jau tās ir balles. Bet kur lai iemācās? Būtu man tādi brāļi kā citiem skuķiem, kas māca māsas dejot, bet ko nu par manējiem runāt, tie jau tikai uz augstākām lietām.
ap plkst.20iem.
Bij vasara toreiz tik zaiga,
Kad ziedēja pļavas un sils
Tu pretī man nāci tik maiga
Tev galvā bij lakatiņš zils.
Atmiņā lakatiņš zilais,
Mati kā saulstaru riets
Biji tu mana nakst tu vai diena
Mīlas vissaldākais zieds.
Tos vārdus, ko devi man ķīlā,
Tos sirdī es ieslēdzu sev.
Jo toreiz es ticēju mīlai
Es ticēju laimei un tev
Šī dziesmiņa nevarēja palikt neierakstīta šeit, jo man viņa ārkārtīgi patika. To iemācīja Mušiņa un nu mēs dziedam to vienā laidā.
Bet mūsu dziedāšanas prieku un labo omu samaitāja mūsu "gādīgie" "vecāki" pie vakariņu galda. Kad nācām mājā mūs nāca pavadīt Venis ar Haraldu. Krustcelī pie "Kastaņiem" steidzīgi atvadījāmies un devāmies šķūnī gulēt, jo domājām, ka
22.II 44.
plkst. 10.50
Šodien H. iedevu vēstuli, ko es patiešām diezgan sasālīju. Viņš palika tāds savāds un pēc stundām prasīja, lai rīt dodu tuvākus paskaidrojumus.
Bet ko tur lai es saku? Šodien Bēbē man pateica, ka Edgars esot lasījis manas vēstules Haraldam. Vai tā nav lielākā nekaunība. Lai gan es devu viņa vēstules lasīt Zigai un dažas arī Mušai un Maicim, bet vai tad Edgars ir tik tuvs draugs Haraldam, ka to darīja? Man taču Ziga, Maicis un Muša ir daudz tuvāki. Un tagad es jūtu stipru draudzību arī pret Bēbē. Ziga saka, lai es izbeidzot ar H. draudzību, Muša arī, bet Maicis nosauc mani par muļķi utt., ka es tā daru, bet Maicis nezin kā tas ir, ka man viņš nepatīk un tomēr man būtu jārunā ar viņu tāpat kā agrāk.
Bet vai Bēbē nemelo, ka Edgars ir lasījis manas vēstules. To tīri es negribētu ticēt, ka viņa melo. Un neticu, ka H. ir devis E. lasīt. Ko lai es tagad daru? Vai rakstīt H. atkal sālītu vēstuli par to, ka viņš ar manām vēstulēm ir plātījies? Jā, ko lai es daru. Uz H. vārda dienu neesmu uzlūgta, bet tas nu tā starp citu.
Ziga zin, ka esmu rakstījusi H. pirmā, bet vai to teikt Aijai. Man mazliet tā kā kauns. Bet nu gan vairs nedarīšu tādu muļķību, ka rakstīšu zēnam pirmā. Nē, nē!
23.II 44.
19.50
Šodien H. vārda diena. Priekš pāris nedēļām domāju, ka šai dienā viņam iedošu savu fotogrāfiju, bet tagad viss ir mainījies. Pat gandrīz neapsveicu vārda dienā.
Jā, kas iznāks ar "Trieciengrupu"? Man šķiet tā paputēs, jo mūsu klases zēni vairs tanī negrib būt. Un vai ir kāda nozīme viņus tik pārmērīgi lūgt? Man šķiet, ka nav nekāda nozīme, jo ja tādiem līdzekļiem dabūs zēnus mūsu grupā, tad domāju, ka diez cik uzticīgi viņi tai nebūs. Bez tam, ja grupā ir personīgi ienaidnieki, tad tur vairs nav nekādas vienības. Bet ja padomā tuvāk vai tai grupai ir arī kāda nozīme, ja kāds tur ir tikai simpātijas dēļ. Ja būtu mūsu klasē zēni, kas domātu mazliet savādāk par Trieciengrupu, tad ticu, ka tā apstāvētu, bet mūsu bijušie trieciengrupas zēni domā, ka meitenēm tikai vajaga zēnus ar ko pajokot.
Šodien biju uz kīno. Šī ir mana otrā labākā filma. Pirmā bija "Kad veca sirds kļūst atkal jauna" un šī bija "Ceļš uz brīvību". Man pēdējā labāk patīk, jo tur ir labāki tēlotāji, kā Zāra Leandere un arī saturs ir pilnvērtīgāks un nopietnāks.
Haralds man laikam piedraud par to, ja došu lasīt Aijai viņa vēstules, bet ja viņš zinātu, ka tas jau izdarīts - tad es nezinu, ko viņš darītu. Man patiesību sakot vajadzēja uzrakstīt Bēbē vēstuli. Bet H. arī būtu jāatbild.
24.II 44.
plkst. 15.50
Tā kā šodien vairs nekas interesants nav sagaidāms, tad ierakstīšu jau tagad.
Skolā nekas ievērības cienīgs ar Tr.-gr. nenotika. Tā kā man bija jāaiziet pie Zigas, tad ar steigu mājā paēdu pusdienu un, paņēmusi 2 H. vēstules un 2 zīmītes, aizdrāzos pie Zigas. Tur jau bija Muša un Bēbē. Es ierosināju piezvanīt Futiņam. Viņš arī atnāca. Un tad atklājās kā H. ir melojis teikdams, ka Futiņš sastāstījis visādas lietas Edgaram par Zigu. Bez tam H. ir tikdaudz melojis. Viņš melojis, ka sācis rakstīt vasaras sākumā dienas grāmatu, bet patiesībā to sācis tikai nesen. Vispār, ja viņš nebūtu tik daudz muldējis, starp Z. un E. būtu pavisam savādāk. Pēc ilgas izrunāšanās ar Futiņu mēs šķīrāmies un Ziga nāca mani pavadīt. Bet tad pie mūsu avīžu būdiņas ieraudzīju mammu. Domāju, ka viņa stāv pēc avīzes, bet viņa bija gribējusi iet pie Maiča, lai pārbaudītu vai es tur esmu (promejot teicu, ka iešu pie Maiča), labi ka iznāca tā, ka viņai bija jāgriežas atpakaļ. Lai neuzskrietu virsū mammai es ar Zigu
nu no kāstuves kannā. Ak tu debestiņ! ja to dabūtu saimnieks zināt. Un pienotavā arī droši vien brīnījās kur tik netīrs piens gadījies, bet bija taču jāsteidzas uz mēģinājumu.
Un tā jau parasti ir, jo ātrāk grib, jo lēnāk sokas šoreiz mums tā arī bija. Nesot kannu uz aku man nokrita pusceļā tupele un tā dabūju tālāk "stupāt" vienā kājā tupeli, otrā zeķi. Tad nu vēl ķibele ar kannu, kas gandrīz nogāja "dibenā". Tad beidzot slapjām mugurām bijām uz ceļa un gājām uz mēģinājumu. Bija šoreiz kā par brīnumu labs garastāvoklis. Tas izskaidrojams pa daļai arī ar to, ka bija jauks laiks. Atpakaļnākot briesmīgi ārdījāmies ar Veni. Tā nu gan nekad nebiju ārdījusies ar zēnu, ko pazīstu tikai apm. nedēļu. Bet man no viņa nav nekādas kautrības. Varbūt arī tādēļ, ka Muša ar viņu mūžīgi kaujas un plosas. Bija jau stipri tumš, kad ienācām pagalmā. Saimniece mūs ielaida istabā. Un tad nu sākās ēdienu medīšana. Gribējās, kas kreftīgāks. Un tā nu mēs sadabūjām pīrāgus, gaļu un skābputru un "ie3kampām"tā pamatīgi. Vēl gultā guļot ēdām saldo maizīti, kamēr aizmigām.
Šorīt no rīta kā parasts saimnieks mūs cēla, bet es nemaz nedzirdēju tikai jutu, ka Ziga teica: "Eu, jāceļas augšā, kur tas laiks, kad saimnieks cēla!" Bet es nemaz nelikos traucēties un gulēju tikai tālāk. Bet tad - ak Dievs!!! Es tik jutu tādu kā spērienu un kad labi apskatījos un izberzēju miegu no acīm, tad redzēju, ka Ziga jau stāvēja gultai blakus. Tas nu gan bija ģeniāls lēciens, tad nu man nekas cits neatlika kā sekot viņas priekšzīmei. Un tad jau saimnieks sauca arī otro reizi. Pēc brokastīm bija tāda dūša, ka negribējās nekur iet, jo lija lietus. Mēs piezvanījām Mušai, bet tā mūs sakaunināja un teica, ka jāiet. Viņas tētis esot iebraucis un vai mums neesot ko iedot līdz. Tā mēs arī savas maizes ciet "un sapakā" pakā un tad tik "kāto" uz "Ķeturiem". Lija gan lietus pamatīgi un mēs mīcījāmies kā pa maizes mīklu.
Baznīcā briesmīgi sala kājas. No mācītāja vārdiem arī nekā lāga nedzirdēju. Viņš tikai muldēja par to ka ģimene esot apvazāts trauks un reizē arī mašīna. Tad vēl viņš kaut ko runāja par pudeli un okeānu. Laikam apnicis mācītāja amats un viņš grib kļūt par jūrnieku un protams tad arī "sūkt" pudelīti.
Tad pa lietu un pa vēju "kūņojām" uz māju, nemaz nenogaidījušas dievkalpojuma beigas. Mums pabrauca gaŗām daži pajūgi kāzinieku, bet tie jau mūs "nepacēla". Tā nu mēs beidzot stīvi, līki nosaluši un salījuši atkūlāmies mājā.
Pirmais darbs tūliņ bija iekurināt krāsni un krietni pieēsties. Bet tad nu gan pieēdāmies. Pēc tam rakstīja Zingus saderināšanās kartes Bebim un Ibusai un pēc tam... un pēc tam... ak tā - mēs piezvanījām papriekš vēl Bēbim. Pamatīgi viņu piemuļķojām ar Juri un abiem jaunekļiem, bet pašu galveno - H. vasaras adresi nedabūjām, lai rakstot vien uz Rīgu. Viņai laikam ir dots zvērests, ka viņa tā slēpj. Bet nu liela muiža, gan jau kā iztiks ar Rīgas adresi arī. Pēc tam Ziga zvanīja dažiem jaunekļiem, ko Zingus ar Imantu mums "ieteica". Ziga jau tīri labi māk runāties. Neko teikt. Un tā šī diena ir apmēram pagājusi, nu tik atliek vēl mazs laiciņš un tad jāiet gulēt. Vēl varēs grāmatu palasīt.
8.V.44.g. plkst.19.30
Šodien gan mums tikpat kā svētdiena. Var teikt vēl vairāk kā svētdiena, jo šorīt, kad mēs aizgājām uz kūti, krieviete jau govis bija izslaukusi. Tad nu mums atlika tikai paēdināt. Kad atnācām mājā, bija jāvāra brokastis, jo saimnieki gulēja cietā miegā kā no kāzām nākuši. Pēc brokastīm Imants mūs gribēja pielikt pie darba, bet mēs "nepačom" ne un ne. Mēs sakām: "Vai tad jūs mums govis palīdzat apkopt? Protams ka nē! Bet mums būs laikam jāiet jums palīgā malku kraut. Nē, nē". Papriekš lāpījām zeķes, bet tad Ziga likās uz ausi, bet es lasīju. Te dzirdam kāds nāk. Es tūliņ sēdu un "lāpu" zeķes. Ko domā! Jausma mums ienesa to "žīda mickeli". Tas nav uz labu! Mēs nodomājām, bet guļam vien tālāk. Pusdienām man jācep gaļa. Pusdienas neko lāgā negribējām, tādēļ tikai līdām gultā.
Gulējām gultā un spēlējām romānu. Pēc diezgan ilga laika paveŗas durvis un Imants ielidina atkal vienu "mickelu" Tas nu par traku! Tas laikam uz kaŗiem, ka mickeļi no gaisa birst! Tā nu nodomājam un gulējām tālāk.
Tad nu drīzi atskanēja: "Dočiņka pēķ česō!" Tas nu
29.IV. 44.g. plkst. 18.15
Šodien pirmā sestdiena "Auceniekos". Mums kūts ir apkopta un tagad laikam būs būsim brīvas līdz kamēr iesim uz pirti. Man sāk te arvien vairāk patikt, ja tikai uz priekšu nebūs ārkārtīgi daudz jāstrādā. Tā agrā celšanās jau arī man lāgā nepatīk. Bet ko tur var darīt? Pie visa ir jāpierod. Un tā jāpierod arī pie "Aucenieku" redzamās nabadzības. Baro gan mūs kā īstus sivēnus. Šodien, kad gulējām dienvidu, saimniece bija ienesusi veselu šķīvi pīrāgu. Nez vai daudzas saimnieces tos darītu. Būtu viņa tikai mazliet vairāk strādājusi, tad mums būtu vieglāk, lai gan pagaidām darbu ir maz. Tos puikas es lāgā nevaru ieredzēt, jo viņi vēl ir kā jauni kumeļi, kas nav saprātīgi.
Mums jau nebūs nekāds miers, jo mēs tā nevaram ar viņiem draudzēties kā to Aija darītu tikai tā "mīļā miera dēļ". Jā, Bebim jau laikam iet spīdoši. Viņa laikam tikai sasmaida ar izpalīgiem un "ņem" pēc kārtas. Jā, ko tad tur nu var darīt. Kādu tad kuŗam Dievs devis to prātu ar tādu jādzīvo.
30.IV 44.g ap plkst 20iem
Pienācis svētdienas vakars. Vakariņas paēstas un nu varētu nodoties garīgam darbam, ja nenāktu tā neaizdzenamā tumsa.
Šorīt no rīta mums bija "priecīgs" pārsteigums. Lai gan bija svētdienas rīts, tomēr atskanēja tikpat agri kā darbdienās saimnieka bals: "Eū! meitenes, ejiet nu palīgā govis izslaukt!" Ja nu būtu tikai jāpalīdz izslaukt, tad nu vēl nebūtu tik bēdīgi, bet jādod govīm ēst un jāstiepj smagie ūdens spaiņi arī vēl. Mēs jau gribējām dumpoties un necelties, bet galu galā negribējām iemantot naidu un tādēļ cits nekas neatlika kā celties. No rīta aizgājām uz pastu, bet tur mums 91.p.k. rēgojās tukša kā spoks pretī, bet ko tur nu var darīt. Pacietīgi jāgaida.
Pēcpusdienu bijām pie Mušas, bet mani ne šūpošanās, ne kas cits nespēja iepriecināt. Dažu brīdi aizgaiņāju skumjas, kas man samaitāja garastāvokli, tikai tādēļ, lai to nesamaitātu Zigai un Mušai.
Pašlaik manas domas ir pie mana mīļā Maiča. Varbūt viņa arī par mani tagad domā. Jo es taču esmu viņai viss. Gribētos tagad paglaudīt Tavas gaišās bizes un sajust kā Tu savā mīlestībā pret mani nolaizi man vaigu. Mīļo Maicīt cik gaŗa ir vasara un ilgs tas laiks, kad Tevi redzēšu.
1.V 44.g. ap plkst.18iem
Nupat pārnācām no koŗa mēģinājuma. Lai gan ar asarām aizgāju tomēr briesmīgi nenožēloju. Bija jau govis izslauktas, tikai vajadzēja vēl padot ēst. Kad ienācām istabā "vecene" bija diezgan puktīga. Nezin par ko nu tā pārskaitās? Vai, ka mēs tik ilgi prom un viņai būtu bijis govis jāiet slaukt, bet to taču šī mamzele nedarītu. Šodien ēst arī tūliņ nepiesolīja un arī ne vēlāk. Nez vai rīt atkal nebūs Ruta un Ziga. Nezin, kas ta viņai tāda ir par kundzeni, ka ne pirkstiņu nevar pakustināt, bet mums jauniem bērniem ir jāskrien uz degunu klūpot. Jā, to jau viņa tikai gribētu, ka citi skrien un viņa tik sēdētu gultā un grauztu nagus. Savus bērnus viņa lutina un izlaiž kā lopus, bet citos viņa atradīs vainas arī tad kad skrien un neatvēlēs pat svētdienas brīvas, kas izpalīgiem ir likumīgas. Ka tik priekš viņas strādā, to jau viņa neskatīs vai tas jauns vai vecs, lai tikai skrien.
Bet man tagad vēders dzied savu dziesmu, tādēļ labāk padomāt par miesas labklājību.
2.V 44.g. ap. plkst.7iem.
Šodien jau 2.maijs. Rīt mana dzimšanas diena. Citus gadus es jau veselu nedēļu priekš dzimšanas dienas domāju par šo "lielo" dienu, kas katram cilvēkam ir tikai reizi gadā. Visus gadus savā "kaķa mūžā" esmu šo dienu svinējusi vecāku starpā. Pagājušā gadā es atceros kā papus sēdēja krēslā ar spieķi rokā un viņš izskatījās tik vecs, tik vecs. Es viņu pielīdzināju Rainim. Un tad drīz vien es šķīros no papus un mammas un braucu uz laukiem. Mamma atvadoties teica: "Atvadies nu labi sirsnīgi no papus nez vai tu kādreiz viņu vairs redzēsi!" Un tā arī piepildījās. Drīz jau būs gads kopš tētis atdusas zemes
8.IV 44.g.
plkst.19.15
Šodien ir Lieldienu sestdiena. Visi mājas darbi padarīti un nu varētu palasīt kādu grāmatu, bet negribas. Šodien saņēmu no Zigas un Aijas Lieldienu apsveikumu un no brāļa vēstuli. Rīt iešu pie Maiča un kopā pavadīsim svētkus. Nav nekā prātīga ko darīt, tādēļ rakstīšu Bubim vēstuli, vai uzrakstīšu tas vēl jautājums. Roka jau atradusi no rakstīšanas, jo ir jau pagājušas dažas dienas kopš "nerīvējam" vairs skolas solu.
17.IV 44.g.
plkst. 17.50
Pārnācu nupat mājā. Biju kurpes meklēt un pie Zigas. Vakar biju teātrī un operā. "Čiko" tīri labi patika, bet balets jau bija kaut kas sevišķš. Šis balets man labāk patika kā "Gulbju ezers".
Tagad jau brīnišķīga dzīve. Pilnīga slinkošana. Pat no rakstīšanas sāku atradināties. Tā jau tīri nevarēs dzīvot. Būs kaut kas jāmācās. Citādi galvā rudeni būs tukšums. Man jau tā galva gan stipri tukša ir. Nezinu kad es sākšu vairāk par literatūru interesēties. Tas vien, ka kaut ko lasa, lai arī tā būtu laba grāmata, neko nedod. Vajadzētu lasīt literatūras vēsturi u.c tamlīdzīgas grāmatas, bet man veļ tās izliekas par garlaicīgām. Varbūt ar laiku... Varbūt...
26.IV 44.g.
ap 18.00
Nu esmu "Auceniekos". Iebraucām šorīt ap sešiem. Pirmais iespaids bija šausmīgs. Pat gultas veļu gandrīz nedabūjām. Ar vārdu sakot briesmīgs skats nākotnē. Pamazām sākam pierast, bet man tas iet sevišķi gŗūti. Ilgojos ārkārtīgi pēc Rīgas un galvenais - mammas. Mana "miesas labklājība" es domāju būs labā stāvoklī, jo pagaidām ēšana laba. Tikai neomulīgi gan šai lielajā istabā, kur atrodas dažu olekšu gaŗš galds, divas gultas "postaments" un pie sienas zirga sega. Saimniece tiešām slinka un puikas nav labāki. Vienu laiku gulējām gultā "slapinājām" kabatas lakatiņus un "kalām plānus" kā tikt no šīs "elles" ārā. Vai tas mums izdosies un kāda būs nākotne, tas ir tikpat grūti noteicāms kā mēs nezinām ko mēs darīsim pēc dažām stundām. Bijām aizgājušas arī uz "Ķeturiem" pie Mušas. Kas tad viņai kaiš. Viņa dzīvo kā savās mājās un viņai istabiņa arī daudz piemīlīgāka kā mums.
Bet lai nu Dieva rokā, dzīvos kā mācēs. Tikai vienu mācību esmu dabūjusi klāt - vairāk klausīt mammai.
27.IV 44.g.
ap 14iem
Nu jau otrā diena mūsu jaunās mājās. Šodien jau ir nesalīdzināmi labāka dūša. Nu jau vairs nedomāju par braukšanu uz Rīgu. Šorīt no rīta saimnieks mums ierādīja kūts darbus. Tur nu mēs esam seņjori un mūsu govis vasāli. Cik jocīga māja! Šeit saimnieks pilda arī saimnieces vietu, bet priekš mums jau tas arī ir labāk, jo man labāk patīk saimnieks nekā saimniece. Nu jau tā dzīve sāk palikt klārāka. Arī puikas, kuŗš nu kuŗu brīdi, patīk labāk nekā vakar. Mēs tik uzdziedam. "Saša bij` reiz jautrs zēns" un pasmejamies par visādiem niekiem.
Cerēsim, ka daudz sliktāk neies kā šodien. Lai gan šodien jau iet diezgan jauki un nevar teikt, ka slikti.
Vēl būtu jāuzraksta kāda vēstule, bet nezin vai vairs varēs.
4.II 44.
plkst. 21.25
Kad rūpes māc sirdi un domas prātu, tad jāgriežas pie Tevis, kas uzklausa visu, ko sirds saka.
tagad es jūtu tikpat kā slogu uz sirdi, jo man vairs nepatīk Haralds. Es pārmetu sev, ka varu tik ātri mainīt savas domas, bet sirdij nevar pavēlēt. Man kauns no sevis, ka esmu tik nepatstāvīga. Vai vienmēr es mainīšu zēnu, ja es jutīšu, ka tas man padodas? Nē  tas nevar un nedrīkst būt. Tā bija mana pirmā lielā mīlestība, bet tā nu ir izgaisusi. Es saprastu sevi, ja man tagad būtu iepaticies kāds zēns, bet tā taču nav. Viens man pašlaik patīk labāk kā citi un tas arī ir viens Haralds, bet... vai es sev to nemēģinu iestāstīt? Taču laikam nē, jo gaidu viņa vārda dienu, jo pats Haralds taču mani neiedomāsies uzlūgt. Bet kāpēc Haralds man vairs nepatīk? To arī es nevaru izprast ko kuŗa laika. Viņš dažu brīdi ir tik neciešami sentimentāls. Viņš nevar laikam tāds īsti jautrs būt un tas man nepatīk, jo pati esmu tāds "gaisa grābeklis". 
Šodien pie Zigas viņš bija tik neciešams, ka tieši man viņš bija pretīgs. Kad mēs (Ziga, Muša, Sančo, Bēbē un es) taisījām pamatīgu trobeli, viņš nostājās pie loga un tēloja mūmiju. Tad viņš tēlo tādu mazu bērniņu, un krīt uz bilžu grāmatām. Jā, nu man ir vara par viņu un es viņu varu locīt pēc savas gribas. Kad šodien viņš man gribēja atņemt somas siksnu, es tikai uz viņu ciešāk paskatījos un viņš atdeva siksnu un tāds savāds aizgāja uz zāles otru kaktu...
Progress! Kad es pieminu šo vārdu, tad tas šinī laikmetā zīmējas tikai uz Zigu un Edgaru, Varbūt Haralda vārda dienā progress izveidosies par triumfu. Kaut tas tā būtu! Ja tikai Ziga mazliet vairāk piekāptos, tad droši viss atkal būtu labi...Bet vienu es esmu mācījusies: nevajaga zēnam "skriet pakaļ", ne iegūt to, ja viņam patīk kāda cita.
21.II 44.
plkst. 21.10
Cik ilgi neesmu rakstījusi dienas grāmatā, to tikai redzu pašlaik, jo izrādās, ka pēdējā reize bijusi 14.II.44.
Jā, ko lai tev saku? Nekas pie manis nav mainījies t.i. man H. vēl joprojam nepatīk. Un laikam izbeigšu ar viņu draudzību. Bet man ir tā savādi. Ja tagad izbeigšu ar Haraldu, tad man nebūs vairs neviens draugs - zēns. Agrāk tāda nebiju, bet nu jūtu, ka bez drauga - zēna nevarēšu iztikt. Tagad man vēl neviens nav paspējis sagrozīt galvu. Bet es jau neesmu tāda meitene, kas varētu patikt zēniem. Meitenes gan saka, ka esmu glīta, bet ko līdz ja esmu glīta, bet man nav auguma ne arī asprātības, kas citām mazākglītām meitenēm netrūkst. Manī laikam nevarētu iemīlēties neviens zēns. Haralds gan saka, ka viņš piegriezis man vērību jau no paša sākuma, bet zēniem nevar vienmēr ticēt.
Cik daudzreiz neesmu domājusi, kādēļ esmu es un ap mani dzīvo visa cita pasaule un kādēļ es neesmu kāda cita persona. Bērnišķīgas domas! Bet ko tur var darīt, ka esmu tik bērnišķīga.
Šodien nebiju skolā. Pēcpusdienā aizgāju pie Zigas tur satiku Mušu, Jautrīti, Heniju, Haraldu Auzeru un Epermani. Šodien novērojot Haraldu A. un Epermani man gandrīz Epermanis labāk patīk. Nezinu kā būtu, ja es viņus tuvāk pazītu... Bet nu es sāku pārāk daudz domāt par zēniem. Tagad vēl iznāk tā, ka nedomāju par H. tikai tādēļ, ka gribētu ka man iepatiktos kāds labāks.
Šovakar jāuzraksta vēstule H. un jāsadod viņam par to, ka apvainojis Zigu. Tas ir nekaunīgi no viņa, ka viņš nezinādams lietas īstos iemeslus apvainojis Zigu.
Ir pavisam silts un kluss vakars. Saulīte ir norietējusi un nu tā pasaule ir pavisam sarkana. Jūtos viena un man ir vientuļi. Neviens nav ar ko patriekties. Ar saimnieci jau nu gan pļāpāju, bet tas jau ir pavisam cits. Nav man domu biedra. Tagad pat - tik skaistā vakarā varētu pastaigāties pa liepām, padziedāt un papļāpāt. Bet kas tev to dos. Nav man jautras jaunības. Man būs tikai jāatceras vasaras kā darba pilna steiga, kam paiets garām ātri uzmetot tikai acis. Tik jauka ir daba, bet darba steigā maz ko no tās redz...
Paliek jau pavisam tumšs. Jā, iet jau uz rudens pusi un es vēl no vasaras gandrīz nekā neesmu izbaudījusi. Vai tiešām tā paies visas manas "padsmitu" vasaras un kad jau nāks "desmitu" vasaras, tad jau būs pašai savs pienākums un tad vasara būs tikai pāris nedēļu atvaļinājums.
Tā aiziet gadi...
1948.g.4.janvārī.
Un tā pagāja "padsmitu" vasaras un pienāca "desmitu" vasara. Tā bija brīva no darba, bet nemiera pilna. Bet "desmitu" rudens bija saulains.
otrdien, 14.aug.
Arnis gaŗāmbraukdams no Valmieras iebraucis te. Birutas ritenis ir traki viegls un labs. Ka es viņu dabūtu nākošo svētdien. Tad varētu kādu līkumu izlaist. Gribētos tā apskatīt apkārtni, bet vienai braukt negribas. Neviena jau atkal nav, kas man brauktu līdz.
Saimnieks jau gan solās vienādīgi mani aizvest uz zilo kalnu, bet viņš jau katru svētdienu ir pilns.
Šodien pastniece nebija. Viņi gan to pastu nekārtīgi ved. Varbūt būtu man kāda vēstule bijusi. Šodien nav nekā prātīga ko darīt. Man sāp galva un ir nelāga sajūta. Nez ko tad A.-nieks dzīvo pa Rīgu. Kāpēc tas nekur neizbrauc? Vai viņam nav kur braukt. Jeb vai viņš gaida savu "otro" pusi mājā. Tagad jau no Kurzemes atgriežas viens pēc otra. Tikai no Vācijas netiek tik lēti mājā.
Vai tiešām man vēl vesels mēnesis te būs jādzīvo? Lonija nebrauc atvaļinājumā un tā es arī netikšu uz Rīgu. Ar vienu prātu esmu Rīgā ar otru te. Rīgā man pa rudeni arī būs vieglāk. Dārziņā saknes būs pa pilnam. Grauzīšu tik burkānus.
Ak Dievs! Bet man jau laikam būs ar tiem skuķiem jāņemas. Tā jau nu būs viena katorga un vairāk nekas.
Man pašlaik ir tāds nogurums, ka negribas ne domāt, ne ko strādāt. Gribas atlikties garšļaukus un nedarīt nekā.
Apnicis ir viss līdz kaklam. Tagad tik mani varētu apmierināt kāds labs teātra gabals. Es laikam aiz ilgām pēc Rīgas nobeigšos. Kad tik padomāju par Rīgu, tad riebj strādāt un nepatīk vairs nekas.
Elle un Indija!!!...
trešdien, 15.aug.
Šodien saņēmu no Ziguča veselas trīs vēstules! Nu vai man nav laba draudzene? traki laba vēl pie tam. Viņa saņēmusi no manis tikai vienu vēstuli! Nu vai tur nav trakam jāpaliek!!! Kur tad tās citas piecas vazājās?!!
Un tomēr viņa raksta! Bet daudz jaunumu gan! Laima bijusi pie Zigas un esot ekstāziskā sajūsmā par Jāņiem. Kā pavisam pašsaprotamu viņa uzskata to apstākli, ka Haralds ar Ainēnu, Aiju un Žanīti gulējuši vienā gultā un
Mēs gājām drīz vien mājā. Satikām Zigrīdas māmiņu, kas bija nākusi pretī un lēnām kājām nācām uz mājas pusi. Ar Zigrīdu jautri triecām par aktieriem un par to, ka mums abām kopā ir liela labsajūta. Runājām nez kā šiem tur iet pa Rāmavu un spriedām, ka laikam nez kas tur arī nav. Nonācām līdz pontona tiltam. Tur tilta galos saskrūvētas krāsainas lampiņas, kas diezgan tālu spīd. Bija tāda mazliet savāda sajūta. Jutos mazliet kā agrākajos laikos, kad visa pilsēta bija apgaismota un Brīvības piemineklis laistījās prožektoru gaismā. Bet jau tik maza niecīga daļiņa no agrākā aizkustināja. Zigas māmiņa pierunāja mūs pārnakšņot pie viņiem. Tā arī mēs aizgājām. Vēl ar Zigu vakarā ilgi jūsmojām par A. un citiem un sapņojām par līgošanu citādos apstākļos. Jā kādēļ mums nav lemts tieši jauki pavadīt Jāņus. Šorīt no rīta kad pamodāmies, tad Ziga palasīja savu dienas grāmatu un dažas vēstules, bet tad arī bija jāceļās. Sākām spēlēt dambretu, bet šoreiz domāšana neveicās, jo galvās taču šaudījās domas par A. Mēs nu esam galīgi sajūsminājušas. Kad esmu viena, tad tik traki man nav, bet kad kopā ar Zigu, tad gandrīz viņš katru brīdi nāk prātā. Varbūt tas tādēļ, ka mēs kopā tās dēkas strādājām. Pagaidām gan tikai viena dēka. Nu gan jau mēs nākošo ziemu vēl kādu izstrādāsim.
Tuvāk apskatot skaists viņš nav, bet ļoti glīts gan. Cilvēkam uzmetot tikai acumirklīgu skatu protams viņš šķiet skaistāks, kā patiesībā.
Tagad man tā kā domas vairāk par teātra dzīvi. Tagad man tā neizliekas tik atbaidoša. Man šķiet, ka viņi ir tā kā viena saime, kas nav šķirama. Vakar pat laikam viņi skaisti palīgoja Dailē. Mēs jau redzējām zilo auto pie Dailes durvīm. Varbūt maizes naids viņiem ir jau gan. Tāpat intrigas pie lomu sadalīšanas, bet vai tad tomēr viņi nesaprot, kas katram pa spēkam. Protams jaunos jau arī jālaiž pie vārda. Bet cīņa gan liela kamēr kāds jauns aktieris iemanto publikas labvēlību. Es piemēram Lilitas vietā negribētu redzēt nevienu citu aktrisi. Es Lilitā esmu galīgi iemīlējusies. Un ar acīm vakar gandrīz vairāk sekoju Lilitai kā Aderniekam, lai gan tas bija vakar mūsu degpunktā.
Interesanti cik veca ir Lilitas meita un vai tā jau arī nesāk skatuves gaitas. Vakar viena stipri jauna bija uz skatuves. Bet Auša gan teica, ka viņai esot ap 9.g.v., bet tā jau bija ap 15. vai 16. g.v. Droši, ak meitai tādas pašas intereses kā mātei, bet arī jau var būt, ka viņa ir tēva meita. Esot jau tumšmata un Lilita ir gaišmate. Vai tas nav jauki, ka Lilita vēl tik jauna izskatās. Nez cik īsti viņa veca ir. Es nu galīgi viņai nevaru gadus noteikt. Vakar pat viņa tik jauna izskatījās. Tā kā tāda skuķe ap 20.gadiem. Uz fotogrāfijas gan viņa izskatās ap 40. nē jaunāka. Un droši, ka vecāka par 40.g. viņa nav.
Pulkstenis tūliņ sitīs vēlu vakara stundu, bet man vēl miegs nenāk, laikam taču pagājušo nakti pie Zigas labi izgulējos.
Tā nu man arī reiz būs pirmā kladīte pierakstīta un varēs ķerties pie otras. Esmu nākusi nu pie atziņas, ka var rakstīt arī dienas grāmatā, tad kad nav iemīlējies, bet es, vai tad es neesmu mazliet ieķērusies, taču laikam tomēr. Un galvenais, ka esmu iemīlējusies Dailes teātrī. Jā, tā nu šoreiz tas ir. Tā jau nu gan ir tāda jocīga iemīlēšanās, bet šoreiz tas tā nogrozījies. Ar nepacietību gaidīšu rudeni. Tad droši kāda jauna luga tiks atkal iestudēta. Bet nu jau kārta atkal otram sastāvam t.i. bez Lilitu, bez Adernieka un citiem mūsu mīluļiem. Bet jāredz taču arī tā jaunā paaudze. redz ko tā spēj, varbūt mūs aizrauj  Leimanis.
Tā tad tomēr laukos varēšu sākt rakstīt citā kladē. Nu tas mani iepriecina! Bet esmu gan es pēdējā laikā driķējusi! Tīri brīnums, ka es arī varu tikdaudz pierakstīt. Bet man jau laikam viens un tas pats rakstīts katru dienu, jo tur jau mana uzmanība vien saistās.
Pagājušo gadu gan gaužam maz rakstīts. Varbūt, ka tagad pār mani nāks tas apgaismības gars un es varēšu otro kladi drīz
Vakar Ačuks teica: "Ja Tu zini savu vērtību dzīvē, tad neuztraucies. Lūk es esmu Ačuks un to es zinu!" Tā jau ir tā nelaime, ka es nezinu savu vērtību dzīvē. Ko es varētu cilvēcei sniegt? Man šķiet es mazvērtīgi nodzīvošu savu dzīvi un no manis neviens nekā nemantos. Esmu vēl tīrais bērns visos uzskatos. Manī vēl nav nobriedis raksturs, pašspriešana u.t.t. Ļoti viegli ietekmējos un padodos citu gribai. Nemāku panākt savu...
Pagaidām domāju tikai par lugām un aktieriem (arī aktrisēm) Liekos sev ārkārtīgi mazvērtīga. Pat nekādu talantu sev neatzīstu. Šķiet, ka aktrises talants man arī ir ļoti mazā mērā. Lai jau citi saka, ka ir, es tam tomēr nepiekrītu.
vakarā.
Kas ar kādreiz pasaulē nesagriežas! Kā šodien pat stāstīju saimniekam kā nerrojām kādu kartupeļu saņēmēju "Dronās" un tas izrādās viņam pazīstams. Viņa vecāku mājas ir "Strautmaļiem" kaimiņos. Tā nu es šodien pakavējos atmiņās pie "Dronām" un "aitas" - kā mēs viņu saucām. Viņa pilns vārds esot Roberts Krieviņš. Tāds meitu ģēģeris esot un te viņu neviena meita nav ieredzējusi...
Manam Maičam 12.jūl. palika 17.g. Liela meita jau viņa tad bija, kur nu vēl tagad. Man ir liela ticība, ka mēs tiksimies, kad skola būs sākusies.
Dzīvoju tikai un neko daudz nedomāju kā man iet, un ka varētu iet labāk. Daru ko liek - tīri mechaniski un redzu arī pati, kas darāms. Lielāko daļu nodauzos pa domu takām un reālo dzīvi bieži nejaužu.
Man ļoti patīk siena pļavā. Tur jauki grozīties saulītē un darbs arī ir viegls. Ravēšana jau arī nav smādējama, bet nolīgst arī mugura.
Pašlaik pa logu pūš spirgts vējiņš un ir tik labi. Nupat sāk ķirši sārtoties. Diez kādēļ tik maz šogad - laikam nosaluši. Jāiet vien būs gulēt, jo pirmkārt miegs nāk un otrkārt neko prātīgu nevaru šovakar uzrakstīt. Kad man ir pilna galva un dūša uz muldēšanu, tad parasti nav vaļas, vai vienkārši slinkums uzrakstīt to. Nu gan Ziga būs dusmīga, bet ko varu darīt, ka nevaru sevi piespiest rakstīt vēstuli.
Otrdien, 17.jūl.
Kluss vakars. Pat kaimiņu un citi suņi jau aizgājuši gulēt, jo nedzird rejam. Skaista apkārtne gan te ir. Jo skaistāka tā izskatās vakarā, tad viss tāds noslēpumains - kluss. Šodien dūšīgi pastrādāja atkal. Rokas man ir galīgi stīvas un saskrambrātas. Izmaldījos jau atkal pa dažādām domu tekām. Mans Zigucis bijis tik čakls un atrakstījis man diezgan pagaru vēstuli. Bet ko es daru? Šī vēstule manī atkal saviļņoja ilgas pēc Rīgas. Tur taču palika teātris. Un es laikam no tās "slimības" tik ātri neizārstēšos. Man šķiet nemaz. Rīga gatavojas svētkiem. Lai nu kādi tie būtu, es arī labprāt būtu Rīgā. Es tomēr laimīga būšu, kad tikšu atkal Rīgā. Lai tur tukš vēders, bet teātris
vien pierakstīt. Nekāda glīta paskata jau uz šo kladi nav. Cerams, ka otrajā būs lielāka kārtība. Bet nu jau man ir kaut cik prakse. Zigai gan tagad bieza klade. Redzēs, redzēs kad viņa varēs to pieskaitīt iepriekšējām divām. Bet nu jau es rakstu pēdējā lapaspusē un laikam rītdienai nemaz nedomāju atstāt. Es jau nu errojos gan, ka neaizbraucu agrāk, bet nekas. Laiks vēl ir vēss un nekāda liela jaukuma vēsā laikā nav uz laukiem. Tikai žēl, ka nebaudīju lauku gardumus šos Jāņus. Un varbūt, ka tur būtu iznākusi lielāka līgošana. Tur gan arī esot visi jaunieši prom, bet varbūt, ka ir kāds vēl palicis. Bet to jau es redzēšu. Esmu jau tīri nogurusi no rakstīšanas, tādēļ punkts un basta.....
pirmdien, 26.jūnijā.
Tā ir netieku uz laukiem. Laikam rīt no rīta arī nebrauks. Ek, tomēr gribas uz laukiem braukt. Esmu pilnīgi izbijusies, ka tik īss brīvlaiks un to pašu noplederēju pa Rīgu. Man šķiet, ka drīz, drīz būs jāiet atkal skolā. Man jau nu pilnīgi nevelk nākošais skolas gads.
Šodien satiku Vizmu un sākām runāt par aktieriem. Viņai arī labāk patīkot Daile nekā Nacionālais. A. esot precējies un viņa sieva bijusi vēl labāka aktrise kā viņš, bet esot kara apstākļu dēļ izšķīrušies. Viņa aizgājusi uz Kurzemes pusi un tā i` nekādas ziņas neesot. Tādēļ viņš staigā tāds kā skumjš. Man tā cilvēka žēl. Varbūt viņa ir bijusi ļoti maiga un jauka sieva.. Varbūt viņu dzīve ir bijusi humora pilna. Un tagad nu tā. Neapskaužams liktenis!
Viens man tagad it kā kūda: "Ej tu arī pēc skolas beigšanas dramatiskos kursos!" Bet nē, tam es neesmu piemērota. Tur vajag neatlaidību un tās jau man nav. Vajag būt arī godkārīgai, bet tās īpašības ar uguni manī nesameklēs. Tā tad nederu. Butu nu kāds mani piebuntojis. Bet nē neviens aktieris neieteic ar skatuvi saindēties, jo tad jau netiek vaļā!
ja pietura, kas mūs atgrieza īstenībā. Mēs laikam abas esam "ieķērušās" tai A. ja mēs tik daudz par viņu runājam, kad esam kopā. Un tas jau mūsu sarunu tēmats. Nez vai mēs tā uzreiz arī sekotu Leimanim?! Taču laikam nē! Vismaz es nē.
Un rīt no rīta man jāšķiras no Rīgas un jādodas uz laukiem. Pašlaik man ir tā kā žēl un negribas braukt. Esmu tagad tā pieradusi pie Rīgas brīvdienām. Augustā jau arī Dailē sezonu droši slēgs un septembrī jau man arī būs jābūt mājā. Īsa gan būs vasara! Bet nekas. Tikšu atpakaļ uz Daili. Būs jaunas lugas atkal. Varēs pajūsmot, bet gan jau nu arī tas pāries. Neesmu vēl tiktāl, ka pati gribētu būt aktrise. Vai vispār man tāda vēlēšanās nāks? Tā kā mazliet pavid pa tādai domai, bet tad atkal daudz kas tās domas aizbaida.
Vakar pat "H.N". neredzēju nevienai tādu lomu, kas man patiktu.
Nez vai māmiņa man brauks līdz, vai tiks pieņemta darbā. Es negribētu, ka viņa brauc, jo tad es nejutīšos brīva un kad tad varēšu rakstīt un vispār vēstules no Zigas nāks... Nē, nē es negribu, ka viņa brauc, tomēr labāk tos 2 mēnešus vienai. Strādāšu, rakstīšu Zigai vēstules un domāšu, pafantazēšu un tā arī nemanot paies laiks. Tikai tā nolāpītā skola mani atbaida. Tai nu gan tik ātri negribas iet.
Varēja jau nu viņi sākt labāk oktobrī, ne septembrī.
[izgriezums no avīzes]
Tā kā es esmu tagad saslimusi ar teātra slimību, tad dabīgi, ka uzmeklēju arī aktieru fotogrāfijas. Un te nu redzama mana mīlule Lilita Bērziņa. Esmu viņu redzējusi "Laiviniecē" kā laivinieci Šuru un "Un viļņojas jūŗa" kā komjaunieti Jeļenu. Šogad - ak tā! kur tad vēl "Romeo un Džuljetā". Džuljeta, tad nu gan vairāk neatceros. "Trakā Jurī" - Bille. Arī pagātnē neatceros viņu vairāk. Bet jūsmot es sāku par viņu no Džuljetas lomas. Uz tām lugām kur viņa ir es varētu iet neskaitāmas reizes. Mani pievelk viņas skaistums, balss (tikai smiekli kādreiz man nepatīk) un tēlojums. No viņas dveš kaut kas dievišķīgs. Šķiet viņa ir diezgan skumja. Vismaz šai fotogrāfijā ir pat kaut kas sāpīgs. Man tā gribētos zināt viņas domas par skatuvi un vai vispār viņa ir apmierināta ar skatuves dzīvi. es ar lielāku interesi sekotu viņai nekā kādam citam. Vispār ja būtu iespēja noskatīties kādā spogulī kāda cilvēka dzīvi vien grib, tad pirmā būtu Lilita un pēc tam tikai A. (par to jau arī es jūsmoju, tikai žēl, ka nedabūjam viņa fotogrāfiju)
No aktieriem kā spējīgākais man liekas Luijs Šmits un Artūrs Filipsons. Tiem arī es veltīšu nākošās lapaspuses. Šai lapaspusei jāpieder tikai Lilitai, jo esmu tikpat kā viņā iemīlējusies. Nudien ja būtu zēns, tad "ieķertos" līdz ausīm. Es nu protams jūsmoju visaugstākā pakāpē.
pirmdien, 9.jūl.
Tā tik vajaga, tā tik vajaga slinkot kā es to daru! Ir gan blamāža - veselu nedēļu neesmu rakstījusi. Un pie tam veselu nedeļu jau esmu "Jaunzemjos". Tas ir - es gribēju teikt gandrīz nedēļu. Ak tad esmu gan jau padzīvojusi te kādu brītiņu. Labi, labi, bet nu klārē vaļā kā Tev te patīk u.tt. Nu no dabas viedokļa ņemot skaita vietiņa. Gaŗām ved veca liepu gatve, māja kalniņā, lejiņā tek upīte un acs sastop arī ezeru - tas gan kādu pus kilometru taisnā līnijā, bet pa ceļu nu 1 1/2 km.
Cilvēki, kas apdzīvo šo māju ir veseli trīs saimnieks Ačuks, saimniece un protams arī es. Zeme nav liela. Ir trīs govis, divi zirgi (pardon viena ķēve - Juta) un Ausis. Divi sivēniņi, kas palaisti vaļā dara dažādas nerātnības un kucens, kas nerātnības ziņā un dumjībā tālu pārsniedz šos abus divus kopā. Ir arī vistu saime, kuras vada divi dižciltīgi gaiļi (viens no tiem ir sevišķi dižciltīgs - tam vesela rozete sekstes vietā. Tas laikam kāds vācu "von`s") Melna kaķene arī slaistās gar stūŗiem un klētī noēd "muzikantu" gaļu.
Saimniece jauka un sirsnīga. Saimnieks humorā peld līdz malām, bet muld viņš bieži dažādas aplamības. Vakar pat bij` piesūcies kā ods un tad nu bij jāsmej par viņa valodu. Ja kāds pasaka kaut ko, tad viņš tik saka: "Nemuldi!", bet pats muld vistrakāk.
Ir brīži, kad jūtos stipri vientulīgi un ilgojās pēc mājām, bet ir brīži, kad jūtos tīri omulīgi. Visā visumā ņemot ir jau garlaicīgi, bet nekas, tad labāk jutīsies skolā. Strādāt dabūju dūšīgi. Darbi ir ļoti dažādi, kas nu kuŗu dienu. Vakar pat bija svētdiena, bet pavisam brīva nebiju. Dabūju jau nu gan vairāk palasīt, bet samērā maz. Lasu vecus žurnālus, kas jau mani nolaika gala vilkuši. Vakar milzīgi daudz lija un šodien atkal nāk virsū tāds kā pērkons. Ilgojos pēc teātra. Vienīgais apmierinājums, ka Dailē visas lugas redzētas.
Dabūju no "Tēvijas sarga" dažas Mitrēvica bildes, par to esmu priecīga. Žēl, ka tik maz "T.s." te paglabājušies.
Nu jau rokas sastrādātas, tādēļ raksts arī nav glīts. Mani te sauc par Birutu - tīri patīkami...
Neesmu vēl rakstījusi Zigai, tā būs dusmīga. Viņa jau raujas pa konservatoriju, rīt eksāmens, lai nu labi izdodas. Drīz arī viņai būs brīvdienas. Redzēs ko viņa izdarīs ar to skolu, vai nāks mūsu klasē oder nē. Nu gan jau laiks rādīs.
Jāpalasa vēl kāds "Sikspārnis" un tad jau arī saimniece celsies augšā un būs jāiet strādāt. Esmu nogurusi, bet gan jau būs labi, šodien man tāda nelaba diena. Nekas nepatīk darīt. Nudien būtu ielikusies upītē, bet šodien nevaru.
otrdien, 10.jūl.
Šovakar tiku pie rakstīšanas, jo ātrāk nobeidza kūts darbus. Patīkami ir sēdēt pie vaļēja loga un rakstīt - rakstīt, kas tik prātā nāk. Pāri tīrumiem ceļas migla. Nevaru labi koncentrēties, jo otrā istabā pļāpā kāda atbraukusi sieviete.
Svētdien, 15.jūl.
Man laikam šī klade būs jānokrista per nedēļas grāmatu, jo ātrāk jau es netieku pie rakstīšanas resp. es to nemaz negribu. Man ir tā kā slinkums. Zigai arī es vēl neesmu rakstījusi. Tīrais posts. Un  šodien jau arī saulīte jau iet zemē, kad tikai esmu sadūšojusies.
Saimnieks atkal ārdās... (Ienāca istabā un kā parasts teica: "Nemuldi! Ej ellē! Ja tu, Birut, nejutīsies kā mājā un nebūsi kā mūsu bērns, tad brauc uz Rīgu! Nemuldi! u.tt.)
Pašlaik man ir skumji. Domāju, kāpēc gan viss nav pavisam citādāk. Tā gribētos tagad jautrību, dzīves priecīgus cilvēkus, bet nekā tās ir tikai ilgas un reizē arī maldi. Vesela nedēļa atkal pagājusi. Staigāju lielāko daļu peldkostīmā, jo dienā briesmīgi sutina. Liels prieks man bija, kad uzgāju, ka grāmatā "Es viņu pazīstu" bija arī daudzu aktieru dzimšanas gadi un vēl daži sīkumi. Tā tad Lilitai paliek 42 g. Nekas viņa ir diezgan jauna. Bet milzīgs pārsteigums man bija tas, ka viņas vīrs ir Jānis Priede. Nu tas, kas tēloja "Laiviniecē" bēgli resp. Irīnas Stubavas vīru. Viņš "Svētkos Skangalē" bija laikam dakteris, to labi neatceros. Man šķiet, ka viņam ir diezgan lieli apmēri. Varbūt tā viņš ir glīts, bet Lilitai es tomēr viņu negribu. Man patiktu Lilitai kāds slaids, jauns un skaists vīrs. Kā Zīle vai Leimanis (tas nu gan laikam par jaunu priekš viņas)Lielāko daļu aktieriem sievas arī aktrises un otrādi. Tāpat, laikam, tais kursos saskatās. Vai ārī vīrs ieved sievu teātra kursos vai otrādi. Es taču nevaru un nevaru beigt domāt par "niekiem" un vēl pie tam tādas muļķības.
Ir tumšs un es neredzu vairs rakstīt, citādi gan vēl rakstītu, jo nupat galva pilna un vajaga izrakstīties, Bet rītu gan jāraksta.
Pirmdien, 16.jūl.
Ir dienvidlaiks. Nupat Ačuks stāstīja jokus par maziem bērniem. Izsmējāmies no sirds. Ja viņam uznāk, tad viņš arī stāsta vienā laidā, bet bieži jau arī klusē un ir īgns. Nu jā vakar dabūjis bij "ietempt", tad jau šodien jābūt lustīgam. Bet ir ar traki tie, kas pietempjas. Kā Ačuks, pat vakar ved mājā kaimiņu zirgu par mūsu Intu. Un vēlāk lien pie Intas būdā, lai speŗ vai nost.
Dzīvoju joprojām tāpat pa vecam. Strādāju, ko nu vajaga un bieži arī aizsapņojos. Nepatīk arī neko pašlaik lasīt. Gribu dabūt tagad to "Atpūtas" sējumu, kas Ačukam, gan jau drīz viņš to būs izlasījis. Man jau ārkārtīgi interesē veci žurnāli. Vēl te es būšu apm. 45.dienas. Tās jau man ātri paies un tad sāksies atkal skola. Šogad man nemaz negribas iet vairs mūsu skolā. Lai gan stāsta, ka mūsu skolā tomēr ir visciešākā sadraudzība. Mani pa daļai uztrauc Laima. Man tā šķiet, ka viņa spēj būt pat ļauna. Ka manas domas gan par viņu mainījušās!!
Rīt Lilitai jubileja - paliek 42.g.v. Droši vien viņa saņems daudz ziedu no kolēgām un šefiem. Kas gan negribētu viņu aplaimot ar ziedu klēpi. Ja es būtu Rīgā, tad arī aizsūtītu kādus ziedus, jo mani viņa ir sajūsminājusi.
pa pilnam. Vienmēr es atduros uz to sāpīgo jautājumu. Bet gan jau ar laiku tā mana vēlēšanās arī piepildīsies un es nejutīšos vairs tā kā tagad. Tikai jāpaciešas. Pirmdien jau gan laikam mani aizvedīs uz laukiem. Bet pašlaik man nemaz negribas. Es aizbraukšu uz pašu karstāko darba laiku. Arī labi, iejūgsies darbā nedabūšu daudz gudrot...
Varbūt tomēr vasaru varēšu iesākt jaunajā dienas grāmatā. Es domāju tās dienas par mana brīvlaika sākumu, kad ieradīšos "Jaunzemjos". Bet tad jau būs veselas divdesmit dienas pagājušas kopš aizvērās skolas durvis. Nez ko nu katrs dara - Laimdota - Rāmavā, Maiga - Sesavā, Auša - Rīgā, Aija - Rīgā, Rūta - Rīgā, Žoržs - Jumpravā, Romiks - Rīgā, Tauriņš - Ogrē, Marija - Ogrē. Daudzi laikam vēl nav izbraukuši. Bet viena daļa jau paliks Rīgā arī. Es nu gan tos varu tikai nožēlot. Man tāda sajūta, ka vasaras nemaz nav, ja man tā būtu jāpavada Rīgā. Jūrmalā - tā cita lieta. Bet Rīgas mūros - pē. Es nemaz nevaru iedomāties, ka man būs (kad būšu jau darbā) vasara jāpavada Rīgā. Bet varbūt tad pieradīs un tas tik neparasti nemaz neliksies...
svētdien, 25.jūnijā.
Tā! Nu tie Jāņi varētu teikt gandrīz pagājuši. Man ir 18.gads, bet nevienus kārtīgus Jāņus neesmu piedzīvojusi. Vai tad reiz es nevarēju būt savā siltā kompānijā, kur Jāņu vakaru pavada uz laukiem pie ugunskura. Visi būtu tautas tērpos. Zēni ozolu vainagos, meitenes puķu vainadziņos. Būtu skaļa līgošana un aplīgošana. Kādēļ tagad jaunatne tā nogājusi no ceļa? Kādēļ zēni tagad smej par aplīgošanu un to vien skata kā varētu vairāk piedzerties. Ne, ne man tomēr patiktu dzīvot kādus desmit gadiņus atpakaļ. Tad tomēr tā nebija. Tad zēni tomēr juta kaut kādu cienību pret meitenēm. Bet tagad jau viņi ir pārāk iedomīgi un pašapzinīgi.
Ko nu tur sapņot, kā vajadzētu būt, labāk rakstīšu kā bija vakar vakarā.
Nopinu rudzupuķu vainadziņu un ar māmiņu un Zigu braucām uz Arkādiju, kur bija brīvdabas izrāde Dailes teātra izpildījumā. No sākuma mierīgi sēdējām solos un priecājāmies, ka labi redzēsim. Palūkojoties apkārt dūša bija papēžos. Šitāda publika!!! Tikai tantiņas un onkulīši ar bērniem un pa retam arī kāda labāk ģērbusies kundze. Bet tad šitā bērnu armija! Un tad vēl kādi bērni - īsti huligāni. Netīrām drēbēm, puikām, kam vēl slapjš aiz ausīm jau papiros mutē un tik skatās vai kādam nevarētu iekraut. Nostājās vesels mūris cilvēku priekšā. Izrādei sākoties tos nekā nevarēja dabūt no turienes prom. Protams tie, kas bija solos sāka celties kājās. Tad izcēlās vispārēja brēka. Mēs izspiedāmies vairāk uz priekšu, bet tad tur sāka spaidīties ak Dievs! Vienu laiciņu gan redzēju, bet tad atkal nekā. Sirds straujāk sāka pukstēt, kad ieraudzījām Adernieku. Viņš grieza meitu klēpī kā salmiņu. Filipsons kad laida savu bazūni vaļā, tad visiem palika mutes vaļā. Lilita bija viskrāšņākajā tautas tērpā. Viņa izskatījās apburoša. Vismaz viens apmierinājums bija - mēs redzējām visus aktierus diezgan tuvu. Viņi visi devās parkā uz lāpu un tur nu mēs drāzām līdz. Stāvējām tieši a. aiz muguras. Viņam bija mugurā tas pats apģērbs, tikai tautiskais krekls un josta, bez tam svārki nebija mugurā. Lilita ir visskaistākā no viņām visām. Pārējās, kas uz skatuves izskatās glītas, nemaz tādas nav. Piemēram Irma Laiva nemaz tik skaista nav kā viņa izskatījās "Svētkos Skangalē" un "Spartakā". Lilitas sejā ir kaut kas ārkārtīgi simpatisks un maigs. Ir jau dažas jaunas aktrises glītas, bet tās jau vēl netiek pie vārda.
Ziga jau skrēja A. visur pakaļ. A. uz viņu paskatījās pavisam savādu skatu. Vai viņš tiešām ievēroja neatlaidīgo sekotāju? Vai varbūt tikai tā pat kā uz kuŗu katru palūkojās? Nē, bet kādēļ tad viņš uzrāva uzacis? Tomēr viņš laikam atcerējās kaut kur redzētu seju.
Sāku justies jau arvien labāk. Jūtos jau pilnīgi iedzīvojusies. Nu ir jau arī vesela nedēļa pagājusi. Nekādas sajūsmas jau nu nav, bet taču vismaz vēders ir pilns un vaigi sārtojas. Šodien pupiņas ravējot tā pamatīgi izsapņojos. Atkal manu acu priekšā ņirbēja dažādas ainas un es sapņoju par teātri. Vai tiešām es sāku pati gribēt iestāties dramatiskajos kursos? Laikam tomēr es sākšu vēl par to nopietni padomāt. Tikai nepadoties citu ietekmei. Izlemt pašai un darīt pēc savas sirdsbals. Vakar bija joki ar mazo telēnu Mundru, kuŗu pirmo reiz izveda laukā. Es viņu turēju ķēdē un tad nu mani izrāva uz visām pusēm. Tīri bija jāsmej kā viņš meta pakaļkājas gaisā un bauroja. Vakar arī paganīju mazliet govis un tā varēju palasīt uz priekšu iesāktos "Rīgas ģimnazistus". Ak greizsirdība, greizsirdība! Tā nu gan ir viena traki nejēdzīga lieta. Un daudz reiz nošauj galīgi šķībi. Kā Alvis notur Zaigas brāli par šīs simpātiju, un Zaiga - Alvja māsīcu atkal par viņa simpātiju. Un nu abi ragos. Tikai ar draugu starpniecību var šos savest atkal kopā.
Nu jau Ziga eksāmenus būs nolikusi, vai arī būs atbrīvojusies no tiem un rudeni liks. Nez vai drīz es nevarētu gaidīt vēstuli? Un ja nu māmiņa nav manu kartiņu iemetusi un es arī nerakstu, ko tad? Dots pret dotu - es nerakstu, tā tad man nebūs arī saņemt. Jā, kādēļ es nerakstu? Maz laika - viena vaina, un pa brīvo laiku jālasa veci žurnali un grāmatas - otra vaina. Būtu jau nu gan man jāsapurinājas, bet nevar.
Jā, es taču šodien domāju par "niekiem" un vēl pie tam pupiņu vagā gudroju saturu. Bija vai desmit (vai nu es skaitīju!) dažādu stilu, bet ne ar vienu nebiju apmierināta. Vajaga izgudrot ko jaunu, vienreizēju - pavisam īpatu. Jā, bet kur lai mana "kājminamā domāšana" tādu lai izdomā! Ja jau būtu kopā ar Zigu, tad nu gan uzceptu tādu vēstuli, ka prieks būtu klausīties. Bet nez kā patiktu viņam. Bet "šo" jau nu gan pie atbildes mēs laikam nedabūtu. Kur nu mēs "zemes gariņi" ar tik augstu stāvošām un mūzai kalpojošām personām...
Domāju jau par skolu. Kas zin vai tas nebūs pēdējais gads. Vēl un vēl nevaru izšķirties, ko lai daru pēc skolas beigšanas. Laikam jau aiziešu uz to institūtu. Rauj viņu vilks! gan jau redzēs, kas notiks nākotnē. Es jau domāju par jauko dzīvi jūrmalā nākošo vasaru, lai gan tāda iespēja man reti kad var būt - un ja nu tomēr. Ja māmiņa izbrauc ar bērnu dārzu uz jūrmalu, gan jau tad es arī kaut kā iekundētos, bet ko nu par nākošo, vēl jau šī vasara nav pagājusi un priekšā vēl sutīgs skolas gads.
Nujā! sastrādātas rokas taču ir. Der nu gan šitādas vasaras, mazliet pierod pie dzīves.
Lasīju dažus Birutas - saimnieku meitas - domrakstus, ko rakstījusi ģimnāzijā. Šķiet viņa ir tēva meita un arī tēva humors viņu ietekmējis. Viņas domraksti stipri atklāti, pat pārdroša nostāšanās pret skolotājiem.
Ja skolotāja uzlikusi tēmu "Interesantākie raksti Pēterburgas Avīžu pielikumā", tad viņas pirmais teikums skan: "Es personīgi nekādus sevišķi interesantus rakstus P.A. pielikumā neatradu". Vispār viņas domrakstos bieži atkartojas frazes "Man tas nepatīk", "Man tādas lietas nepatīk". Šķiet viņa bijusi stipri savdabīga. Augusi vairāk tik starp lieliem cilvēkiem viņa jau kā bērns bijusi stipri attīstīta garīgi. Šķiet viņa arī stipri lutināta, vai labāki sakot - atļauts darīt, ko viņa grib... Kad palasu kādas dienas atpakaļ rakstīto, tad ir tā kā brīnums - Vai tiešām to esmu es rakstījusi!! Šķiet pavisam kas svešs. Un to brīdi taču esmu tā domājusi, to jutusi.
Un kad nu pār mani nācis rakstīšanas gars, tad man jāšķiras no Tevis un jāiet kartupeļus mizot. Tā nu ir tīrā traģēdija, ka es nedabūju "izlādēties" tad kad gribu, bet jāraksta tad kad vaļas. Un kad ir vaļa. tad galvā tukšums un tu vandies pa galvu kā pa putras bļodu un neatrod tur nevienu klimpu nekā tāda, ko varētu uzrakstīt. Cik reizes tā vislabākā doma nav pagājusi garām...!!!!!!
otrdien, 20.aug.
Nez kāpēc man gribējās uzrakstīt jūl.?! 
Vai tas tik ātri aizgājis un tik maz esmu dabūjusi to rakstīt? Dienas grāmatā ir rakstīts jūlijā 10 reizes. Tā tad 20 dienas nav atzīmētas. Nu protams tomēr nekā sevišķa arī nebija. Tikai strādāja un ēda un gulēja. Nu kas tur sevišķs. Tur jau man tā bija jālauza galva ko lai raksta. Nevar jau vienmēr rakstīt: no rīta to darīja, tad to, tad to u.t.t....Tas jau būtu tik šabloniski un nejēdzīgi, ka pati vēlāk nemaz lasīt negribētu.
Tagad pat - rakstīt gribas un ir laiks, bet nav nekādu domu nedz piedzīvojumu.
Ir tiešām viss apnicis līdz kaklam. Un mani pašlaik ir pārņēmušas dusmas, īgnums un vēl nezin kas. Būtu nu Zigucis atrakstījis! Taču kaut kāds nomierinājums un atbalsts manam garastāvoklim.
Būtu nu bijis tagad tā labi daudz darba. Nu tik daudz, ka nedabū galvu nemaz pacelt. Tad taču ātrāk skrietu laiks. Bet tā jau ir, ja Tu sāci kaut ko gaidīt, tad laiks velkās kā vēzis. Un kā Tu tikai kaut ko negaidi, tā- tik skaties - un tā diena klāt. Vai nav jocīgi viss tas iekārtots?!!...
piektdien, 24.aug.
Galvā trako visdažādākās domas. Man nāsis dreb kā satracinātam zvēram. Ir sašutums! Bezgala liels sašutums! Kas mani tā uztrauca?! Nu protams atkal Ačuka stāsti par agrākajām skaistajām jaunības dienām. Un viņa stāstos klausoties rodas briesmīgs rūgtums. Rūgtums par tagadnes dzīvi. Tagad cilvēki ir zaudējuši visu prieku. Un vainīgs tam - kaŗš! Šis nolādētais vārds - kaŗš! Tas manās ausīs griež tā kā ar nazi.
Rutelei uz Ziemassvētkiem!
Solveiga 43.g.
kaut kas laikmetīgs. Gan jau to arī dabūšu redzēt, bet varbūt arī, ka nē. Kaut nu nākošais gads būtu savādāks nekā šis. Ja jau tik strauji mūsu kultūra "kāps" uz augšu kā pēdējos četros gados, tad drīzi vien uz teātri iesim lupatu čībās un ielāpainās kleitās.
Maičels esot aizbraucis uz Vāciju oktobrī. Bet ja nu viņi aizbrauca uz Z., tikai to neraksta, jo to jau nedrīkst rakstīt.
Ē, Maičelīt, dumjš tu gan biji, ka nepaliki dzimtenē.
"Jo svēts ir Dieva likums
Un gudrs, kas to tur
Kas savā zemē paliks,
Tas nezudīs nekur".
Tev nu vajadzēja gan labāk klausīt šiem vārdiem. Varbūt jau, ka Tev labi iet, to jau nevar zināt, bet tomēr dzimtajā zemē ir vislabāk, lai arī mazliet jāpaciešas. Gan nāks atkal labāki laiki. Gan latvji tiks celti atkal saulītē.
2.jūl. pirmdienā.
Vakar biju uz "Hodžu Nasredinu". Sevišķi nesajūsmināja, bet noskatīties jau varēja. Patika L.Leimanis savā lomā. Viņam ir jauka balss, skaistas zilas acis, labs augums skatuvei un arī spēle (cik nu es saprotu) diezgan pārliecinoša.
No sievietēm man nepatika labi neviena. Leimane jau nu pavisam nē. Man nepatika viņas balss, kad viņai bija jādzied un glīta arī viņa nav. Ērika Ferda labi dejoja, bet pārējām loma bija maza. Patika Austra Baldone. Tai bija lielāka loma kā citām.
Ir jau krāsaina tā luga, bet neviens joks nebija tāds par kuŗu varētu no sirds izsmieties. Patika Leimaņa un Filipsona spēle krātiņā, kā arī emīra teiciens "Atdalīt galvu no pleciem". Pēc manām domām ļoti labi spēlēja P.Vasaraudzis augļotāja Džafara lomā. Aktieri jau spēlēja labi, bet man šoreiz saturs nepatika. Otrreiz uz "H.N." negribētu iet.
Svētdienu (nē, es gribēju teikt sestdienu) pavadīju kopā ar Zigu. Līdz pus pieciem bijām pie viņas, kur pļāpājām un vārda pilnā nozīmēm spēlējām teātri. Spēlējām kā būtu tad, ja mēs ietu un izķēpātu viņus tanī dramatiskā pārbaudē Dailē. Ziga bija Adernieks, bet es spēlēju abas lomas t.i. mani un Zigu. Protams viss bija ārkārtīgi pārspīlēts, bet tas mums sagādāja uzjautrināšanos. Pēc tam atnācām uz manu māju, paņēmām dažas lugas grāmatas un gājām Kristīntantas dārziņā lasīt lomas, bet tur mūs drīz vien iztraucēja māmiņa, kas sūtīja apliet tēta kapu kopiņu. Es neko daudz par to neiztaisīju. Gājām un turpinājām spēli. Šoreiz es biju Adernieks un Ziga bija pati savā personā. Spēlējām, ka Ziga ir veselu gadu jau dramatiskajos kursos un sasniegusi jeb "guvusi jau mazliet panākumus. Viņi abi pastaigājas un pļāpā par šo un to. Tad Jāņi tiek pavadīti Zorža mājās "Grāvīšos", kur Žoržs ar greizsirdību noskatās kā abi apzūd mežā. Tad "no rīta" biju Žorža lomā un pārmetu Zigai.
Ō!!! Tur būtu iznācis vesels romāns ja nebūtu tik ātri bijusi tramva-
[fotogrāfija]
ceturtdien, 19.jūl.
Lai nu gan knapi var redzēt, tomēr kāds vārds jāmēģina uzrakstīt. Šodien no rīta un pēcpusdien līdz 18iem nokrāmējās tāpat pa māju un tad aizgājām pļavā. Tur izskatījās tik jauki, ka man gribējās tikai nogulties pakalnītē un palūkoties apkārtnē. Ezera krastā paceļas tik skaistas egles. Un tad es domāju, kāpēc gan es neesmu brīva un nevaru darīt, kas man tīk. Tik jauki būtu palasīt grāmatu un pasapņot pļaviņā, bet nav laika - darbs darbu dzen. Atkal domāju, kāpēc te nevarētu būt vesela kompānija jauniešu. Visjaukāk būtu, ja tā būtu mūsu pašu klase, bet ko nu par to.
Laikam arī Caukas sieva ir aktrise, jo Jelgavas teātrī iet jauna luga, kuŗā galveno lomu spēlē E.Vaļiniece. Šķiet viņa ir mazajiem Vaļeniekiem māsa- jeb kāds cits rada gabals. Man jau nu gan neveicas ar rakstīšanu. Zigai jau esot 77 lpp. un tagad droši vēl vairāk, bet man!...
Es vairāk izdomājos, bet mazāk ierakstu, tur tā vaina. Nu pat, kad varbūt varētu ko nebūt uzrakstīt - tumsa klāt un dienvidlaikā ēd mušas nost. Tad tik taisies kā teici laukā, bet tur jau arī viņas nav mazums.
sestdien, 21.jūl.
Šodien sestdienas vakars. Nomazgājos mūsu pašu upītē un nu jūtos tīri labi.
Redz, ka dailenieši nav vis dabūjuši gatavu jauno lugu un šodien kā svētku dienā rāda "Spartaku". Nekas dabūs tie naudu vairāk. Droši vien tā lugu iznāks uz sezonas slēgšanu. Tā jau ir Dailes tradicija.
Rīt būs laikam jāgrābj siens, jo nu jau ķeršus jāķer jauks laiks.
Šodien bija atnākusi kāda kaimiņiene, kas jau agrāk bija mani noskatījusi no galvas līdz kājām. Un šodien viņa saimniecei teikusi resp. teica, kad es dzirdēju, ka saimniece dabūjusi smuku meitu. Laikam taču glīta esmu, jo ne viena vien to teikusi. Šodien tīrumā atkal domāju par "niekiem". Un cik man jocīgi palika, kad izlasīju avīzē, ka "nieks" kopā ar Debūru lasījis radiofonā. Laikam tāda maza greizsirdībiņa. Bet kādēļ?
Ō! Ziemu un rudeni mēs viņu viegli dabūsi ciet. Paskatīsimies tikai, kad viņš lasa kaut ko radiofonā un tā lieta būs darīta. Interesanti tikai - būtu redzēt kā viņi abi šoreiz iznāca ārā un kā atvadījās. Debūra taču ir glīta jeb varbūt pat skaista.
Beidzot šodien aizsūtīju Zigai vēstuli.
Paldies Dievam, tas sirdsapziņas pārmetums ir no kakla nost.
Saimnieks jau atkal aizgājis meklēt sīvo, Kad nāks mājā, tad bļaus atkal: "Nemuldi! Ej ellē!" u.t.t
Nākošo svētdienu jau būs tie kapu svētki un vakarā balle. Es jau pārdomājos. Saimnieks solīja gan uz to balli arī aizvest, bet tad jau viņš būs pillā un nekas neiznāks.
Paliek pardaudz tumšs. Mēness gan jau ir stipri pilns, bet tas nespīd istabā.
strādāt arī nevar. Bet man jau nav arī kur izklaidēties. Nav mana vecuma jauniešu tuvumā.
Es tikai dzīvoju un gaidu, ka paies jūlijs un pienāks augusts un pēc augusta septemberis. Tad jau arī būs skola un atkal būs jāsāk mācīties. Varbūt tas man būs pēdējais ģimnāzijas gads. Pēc tam jau laikam iešu institūtā. Mani jau it kā kāds velk uz dramatiskajiem kursiem, bet tur man vienai bail iet. Un vispār no tā man tā kā drebuļi skrien. Tad jau laikam neesmu tam piemērota. Bet kā es varu deklamēt?
pirmdien, 6.aug.
Kā jau parasts es atkal neesmu veselu mūžību rakstījusi. Kā redzams es sevi nemaz nevaru saņemt grožos. Sestdien es gribēju rakstīt, jo tad man bija dūšīgi vien rakstīšanas gars, bet tad es uzrakstīju Zigai vēstuli. Sestdien man bija priecīga diena - saņēmu no māmiņas un Zigas vēstuli. t.i. no katras pa vienai.
Šo nedēļu jau atkal droši vien nodzīvošu nemanot. Ir atkal pēc ilgāka laika jauks laiks. Priecājos, ka māmiņa arī ir kaut kur tikusi no pilsētas ārā. Viņas bērnu dārzs ir Jūrmalā. Lai arī pārdienas, tomēr jūras gaiss ir atspirdzinošs. Droši vien bērnu dārzs tur būs tikai augusta mēnesi. Ziga aizbrauca uz "Grāvīšiem" bet nu jau laikam viņa būs atpakaļ. Arī labi. Vismaz dabūs pienu padzerties.
Tā, nu ir uzrakstītas divas vēstules. Nu atkal miers kādu laiku.
Svētdien, 12.aug.
Kā jau paredzēju, tā arī ir noticis. Rakstu tikai atkal pēc nedēļas. Sēžu dārzā zem ozoliņa un mēģinu savas domas sakārtot. Tās ir pavisam izjukušas, jo tik ilgi nav rakstīts. Liels prieks par Ziguci, ka tas mani neaizmirst un raksta bieži. Un es jau arī neesmu slinka. Veselas sešas vēstules nu jau aizsūtītas. Un es esmu saņēmusi piecas. Droši vien viņas sestā jau arī ir ceļā. Saimniece aizgāja sēņot un man bija jāpaliek pie govīm. Tīri apraudājos, ka es arī netieku, bet māju tukši nevar atstāt un saimnieks jau guļ gubenī pielējies kā maks. Bet es jau nebūtu es, ja es, kā saimniece pazūd aiz liepām, bladāc govis ciet un pie mietiem klāt. Vai tad man svētdienas nemaz nebūs! Saimnieks atnāca mājā un teica, lai ejot Krieviņu Robim pretī. Viņš tanī mājā teicis, ka pie viņa dzīvojot Šleiru Biruta. Un Krieviņš tik teicis "Pag., tad jāuzģērbj jaunie svārki un jāiet ciemā". Man tā nāca smiekli, ka nevarēju nemaz atjēgties. Kas tā Robītim būtu par maldīšanos, ja viņš atnāktu. Viņš droši vien domā, ka esmu par auštendīgu jaunkundzi par šiem trim gadiem, bet viņš atrastu gandrīz tādu pašu skuķi. Viņš jau esot liels "donžuāns". Kā būtu, ja viņš tiešām gribētu mani apcelt? Nudien, tad es spēlētu komēdiju!! Vajadzētu ar to vecpuisi vienu triku izspēlēt. Būtu vismaz ko atcerēties no šīs vasaras. Bet droši, ka man nekas neizdosies. Viņš jau neienāks "Jaunzemjos" un ja ienāks, tad otrreiz vairs neienāks.
Māmiņa grib, lai palieku, kad iestājas skolas laiks, kādu nedēļu ilgāk. Es protams tam protestēšu cik varēšu. Labāk, tad skola sākas vēlāk, bet to jau es neizturētu, ja zinātu, ka visi ir kopā un man jākuļas pa laukiem.
pirmdien, 23.jūl.
Šovakar sēžot pie galda un domājot par "I
vu
miem man ienāca prātā Haralds. Tā taču bija mana pirmā "lielā mīla". Tagad man par to ir tikai jāpasmaida. Tomēr esmu gan par šiem gadiem izaugusi. To vasaru man bija 16.g., tagad man ir 18. Atceros, cik ilgu pilna gāju uz pastu un gaidīju H. vēstules. Ar kādu sajūsmu tās lasīju un cik gaŗas vēstules rakstīju atpakaļ. Tās tagad glabājas Rīgā atvilktnītē iesaiņotas. Muļķe biju, ka prasīju savas atpakaļ, jo kādreiz jauki būtu ko palasīties. Bet arī savas nav neinteresanti lasīt.
Un jāatzīstas ka vēl H. mīlu un padomāju par to bieži. Bet tikai tādu, kādu es viņu esmu iedomājusies. To iedomīgo tipu es nevaru ieredzēt kāds viņš tagad ir. labi, ka izbeidzu pirmā mūsu sakarus. Interesanti būtu "ielīst" viņa iekšienē. Zināt, ko īsti viņš domā, vai ir kāds cilvēks, kādu mēs viņu redzam, vai tā ir tikai ārējā maska. Bet pietiek par to. Tas ir pagājis un viņu tagad es nevaru ieredzēt. ... Cik ātri skrien dienas! Brīnums, kādēļ tieši uz laukiem dienas skrien tik ātri. Iznāk, ka darbi dzen tās uz priekšu. Gribēju Zigai uzrakstīt atkal vēstuli, bet neiznāca. Diena par īsu. Gaidu no māmiņas vēstuli, bet tā arī neraksta.
Cik jocīgi, šogad t.i. šovasar rakstu tikai Zigai. Man laikam draugu šogad vairāk nav. Nez vai atraujas tīšām no manis? Iet gadi un daudz kas paliek savādāks. Nez vai pati arī palieku saprātīgāka? Vientulība šovakar mani neatbaida.
Dažreiz es ilgojos pēc sabiedrības, bet tad atkal man nostājas pretī vesela rinda "bet" un es vairs nevēlos sabiedrībā būt.
Vēlētos dažus gadus nozust visiem no acīm kaut kur lauku klusumā un tad atkal parādīties - pavisam cits cilvēks - kā miesīgi tā garīgi.
Kādreiz man uznāk tāds kā sabrukums, tad vajaga izraudāties un atbildēt uz neskaitāmiem "kāpēc?"...
Mēness izlīda no mākoņiem un palika it kā šķietami gaišāks.
Gribētos vēl rakstīt, bet tas palaidnis atkal apzuda mākoņos.
Viss ir tik kluss, ka es pat dzirdu savas ausis džinkstam...
sestdien, 28.jūl.
Esmu viena pati mājā. Pērkons rūc un lietus līst. Saimniece aizbrauca uz "Strautmaļiem" pienu malt un saimnieks ir piedzēries. Tas staigā riņķī. Dauzās kā nelabais. Nupat ir atklumburējis atkal mājā. Labi, ka Robežnieks nav līdz. tas jau ir vēl dulnāks. Nav gan nekāda miera. Rīt tad nu būtu tie kapu svētki, bet man nemaz negribas iet. Tur jau nekā nebūs. Būtu saimnieks bijis gudrs, tad tas mani aizvestu uz balli un varētu kādu riņķi ar kādu izlaist, bet viņš jau ir pilns kā maks un tāds jau neko nevar zināt, vai tāda balle ir vai nav.
Māmiņa raksta, lai strādājot dūšīgi, lai varot ko nopelnīt. Cik nu varu, tik nu daru. Vienmēr jau
1945.g.
† 2.XI ŌMIS
28.jūnijā. ceturtdienā.
Nevaru tik ilgi gaidīt, kamēr būšu Jaunzemjos, jo gribas rakstīt un arī ir ko rakstīt. Ir jau diezgan pavēls. Māmiņa jau aizgājusi gulēt un nu es varu netraucēti nodoties savām domām. Ir tik patīkama sajūta jūtot, ka esi netraucēta. Vēl Jāņu meija smaržo istabā un pār "Amoru un Psichi" liecas pojenes zieds. Tāds klusums, ka dzird stipru manas spalvas švīkstoņu. Šodien visu dienu nodzīvoju pa istabu. Tīrīju virtuvi. Bet vakar lielāko dienas daļu nostrādāju dārziņā. Gribēju vakar ļoti iet uz "Hodžu Nasredinu", bet tā kā taisījās it kā šorīt braukt prom, tad bija jāpalīdz māmiņai. Un tā nu būs jāgaida vien tā pati mašīna, jo citādā ceļā turp aizkļūt neiespējami. Tā gaidu no vienas dienas otrā. Nu vairs atliek tikai divi mēneši un es vēl pa Rīgu dzīvoju. Taču reiz pienāks diena, kad tikšu prom. Šodien taču mēs varējām izstrādāt kādu dēku atkal ar Adernieku, jo viņš bija viegli sastopams pie radiofona. Tikai to es uzskatīju par vēlu un bez tam Ziga šodien nevarēja kavēt teoriju. Laikam nekas ātrāk mums neizdosies kā rudeni. Man prāts vien nesas uz kādiem nedarbiem. Un sevišķi man gribas kaut ko izstrādāt ar A. Bet jāizstrādā būs kaut kas tāds par ko viņš varētu mazliet pasmieties, jo man liekas, ka viņš ir pārāk skumjš un nobēdājies pēc savas sieviņas. Žēl, ka tagad nav tik vērtīgas lugas kā agrāk. Pašķirstot brāļa programmas man tīri vai jāraud, ka tik vērtīgas lugas neesmu redzējusi. Un tagad nav nekā. Tikai propoganda un polītika - vairāk nekas.
Nākošā nu ir Viļa Lāča "Uzvara". Atkal
[zīmējums]
2.
[zīmējums]
pārējie raibā rindā uz kūtsaugšas. Te nu parādās Laimas cēlais un godīgais raksturs. Ir gan man bijuši uzskati!!! Un cik Laima vienmēr atzinīgi par sevi izsakās. Tīri jābrīnās par mūsu godīgo Laimu, kam zēni neimponē. Tagad jau viņi būs tā "izskolojušies", ka neviens līdzi netiks. Nebūtu jau nekāds brīnums, ja Laima sāktu ruļļus griezt un krāsoties. Bet viņa droši vien gribēs pierādīt, ka bez visa tā puikas skrien viņai pakaļ. Jā, augstprātīga viņa ir...
Bet atmetīsim tagad domas par "intīmo" kompāniju un padomāsim vienu nejēdzīgu būšanu. Un tā būtu, ka Daugule nākošajā mācību gadā būs atkal pie mums. Na, tad tik, Rutel, saturies un sāc jau drebināties. Ak, Dievs! vai tad tiešām viņai atkal bija jānāk mūs drebināt!!! Vai viņa nevarēja mierīgi ēst savu penzijas maizi. Jo vecs, jo traks!!! Ko Tu viņai padarīsi! Ka nu tikai vācu val. arī viņa nav atkal. Ak Dievs!!! Te atliek tik nopūsties un padoties liktenim. Bet ko mēs ar to ģeometriju darīsim!!! Nu ir gan dimbā!!! Nemācies nu!!! Un ja nu ir jauns skolotājs, ko tad!!! Man šķiet, ka es viena pati no ģeometrijas nekā nejēdzu, bet gan jau būs vēl kāds...
19.aug. svētdienā.
Šodien pēc gaŗas darba nedēļas atpūtas diena. Un kā par spīti šodien līst lietus. Es gribēju aiziet uz pastu un iemest Zigucim vēstuli, jo pastniecei neiedevu - viņa bija atnākusi un aizgājusi, kamēr slaucu govis.
Un tā kā līst, tad nu man nepatīk līst no mājas ārā. Vakar uz "Strautmaļiem" aizveda no mūsu mājas vienu jaunkundzi - Elzu Putru. Viņai jau studente, bet bija draudzīga ar mani. Šķiet, nav lepna. Man jau gan maz iznāks sastapties ar viņu. Būtu viņa bijusi jau no sākuma, kad es ierados, tad jau gan vairāk varētu iepazīties. Bet labi ar tā. Šie gandrīz divi mēneši man ir aizvadīti. Un arī bez draugiem esmu jutusies labi. Pietiek ar domu draugu - Ziguci. Vēl tieši divas nedēļas līdz skolas sākumam. Bet es jau laikam uz pirmo dienu netikšu. Ļoti, ļoti tomēr par to esmu sarūgtināta. Grūta man būs tā nedēļa, kad apzināšos, ka citi sēž skolā. Lai vai kā, bet pirmās dienas skolā ir visjaukākās. Nē, man jātiek uz pirmo dienu. Tā varbūt ir mana pēdējā - "pirmā diena skolā". Lai gan mācības turpināšu, tomēr tā būs pēdējā diena ģimnāzijā. Vai tiešām pēdējais gads?!!! Skolas gadi taču ir tik jauki! Bet man jau tagad tikai maisās pa galvu tas, kad nu kā es tikšu mājā. Kad atbrauks Lonija, tad jau viss noskaidrosies. Vesela nedēļa jāgaida!!! Tad es būtu laimīga , ja tiktu tad prom, kad viņa atbrauks, bet tā jau nebūs sarunāts. Un to jau nezin kā viņa nokļūs šurp. Man ir tāda nojauta, ka es tikšu prom uz skolas sākumu. Nu gaidīšu tik, kas būs.
pievakarē...
Pēc dažām stundām šī svētdiena tiks pieskaitīta citām aizgājušām. Nav noticis nekas neikdienišķš. Kārtoju parastos mājas darbus un pa starplaiku lasīju. Negribas nekur vienai iet. Ārā ir diezgan pavēss. Tā kā savu degunu pat pa logu negribu izbāzt.
"Jaunzemjos" 1945.g. 28.aug. - 29.aug.
[zīmējums]
svētdien, 28.okt.
Vakar mums abām uznāca atkal klejošanas gars. No trim līdz pieciem bijām uz "Dziesma par Krieviju". Nekas tīri labi patika, bet tomēr ne tik labi kā "Pārvaldnieka māsa". Pēc tam mums uznāca lielas ilgas pēc Valdmaņa un mēs sākām meklēt to māju rokā, kur viņš dzīvo. Galu galā bija vēl mājā jāiet pēc adreses, jo tā bija izkūpējusi. Un tad nu mums atklājās nepatīkams pārsteigums, ka Valdmanis dzīvo tādā budkā. Man pat viņa sametās žēl. Tas nu tā. Tad aizstaigājām līdz teātrim. Tur ieradās aktieri viens pēc otra. Tikai, kādēļ gan Kaldovska nāca viena? Man briesmīgi sagribējās tikt uz "Uzvaru" un es iedomājos, ka varbūt Žanītis pie Aijas un tas varētu pateikt mājās ejot, kur es esmu. Par laimi viņš arī tur ieradās un mēs skriešus devāmies  uz teātri. Šoreiz bija liels pārsteigums - Zēles vietā spēlēja Šmits. Tas nu Zigai ļoti patika, man jau nu arī tur nekas nebija pretī. Luga patika tā pavidam - sevišķi jau nu nesajūsmināja, bet iztikt varēja. Pēc lugas sekojām Šmitam un Kaldovskai. Nu viņu adreses arī zināmas. Un tā ir Avotu ielā 7.dz.5.
Cik jocīgi, ka nekur uz tāfeles nav īstais vārds un tā arī te nebija. Tie aktieri galu galā vieni jocīgi radījumi.
Man nu tā ir sagribējies iet uz dramatiskajiem kursiem, ka es sevi valdīt vairs nevaru, bet nevaru tik lielu laiku ziedot. Tas ir mazbikiņ par daudz. Bet kad es beigšu ģimnaziju, tad man būs 20.g. ha-ha-ha...- veca meita.
Tīrie joki ar mani ir. Es taču tik jauna izskatos. Neviens neticēs, ka esmu jau tik veca...
Galu galā aizmirsu, ka šorīt arī kur aizstaigājām. Aizgājām uz Antonijas 4.dz.3. Tur klausījāmies pa vēstuļu iemetamo spraugu (lai slava šīs vēstuļu kastītes izgudrotājam) un ja tie bērni tur tik traki neklaigātu, tad it labi varētu dzirdēt kā "nieks" dziedāja. "Kā zagšus, tik lēnām..." Nez pret ko, tad šim tā iedegusies sirds un kvēlotu tik ļoti, ļoti. Man vai tīra greizsirdība uz to gaŗo "fidu", kas pie viņa atnāca. Kāpēc es nevaru iet, bet tāda var. Dusmas! Es taču viņā esmu galīgi samīlējusies. Tīrais trakums! Uz skatuves man viņš galīgi nepatīk, bet dzīvē oi, tur nu gan - līdz ausīm!!!
pirmdien, 29.okt.
Šodien gan skolā izdauzījāmies. Tā, kā sen nebija trakots. Bļāvu, kliedzu, spiedzu u.t.t. Puikas mani gandrīz pa logu izmeta.
Bet tagad toties man dūša papēžos.
Kāpēc vienmēr ir tā. Te tu jūties labi, te atkal tā, kā uz "plaukta".
Meitenes svētdien taisās atkal uz balli uz 2.ģimnaziju. Ko tad es tur meklēšu! Neiešu jau.
Būtu tagad jāpamācās. Rīt "cels" visur gandrīz.
les, ka zēni augšā nepiedzerās un meitenes īsi un aši izgudro iet līdz augšā. Tur nu bija jāuzvedās pavisam klusu, jo krustmātes varētu dzirdēt meiteņu balsis un tad vakars, bet pie sveces gaismas tik spocīgi un orākulu lietot izsprūk pa labam jokam un tā zviedziens vaļā. Tā nu mēs sēdējām pie galda un dzenājām miegu. Beidzot visi sāka meklēt, kur varētu ērtāk atlaisties un tur jau arī bija gulta un dīvāns. Ziga ar Žoržu bija nometušies vienā gultas kaktā Maigonis pa vidu un tad es. Pēc kāda laiciņa pienāca blakus Gunārs. Kā nekā viņš bija arī mans galda biedrs. Neko gulējām tāpat un pļāpājām. Žoržiks stāstīja par visādiem gariem un spokiem. Aivars stāstīja anekdotes un vienā dīvana stūrī ieritinājušies gulēja Bebīts ar Žanīti laiku pa laikam uzklādami sev segas uz galvām. Uz galda bija pusizdzertas alus glāzes gaiss bija zilā dūmakā tīts un pa zemi mētājās končiki. Nu ar vārdu sakot uz pašu rīta pusi nodzēsa uguni un mēs visi aplikām tumsā. Aivars turpināja stāstīt anekdotes, un pa brīžam apspriedās par gariem. Man pret sienu bija grūti galvu noturēt tādēļ novietoju to uz Gunāra pleca. Sākām ar Gunāru spēlēties ar zīmuli un kā jau es domāju Gunārs iedegās un mēģināja..., bet es nekust, ne un nē, tad viņš beidzot atlaidās, bet ar zīmuli spēlēties mēs turpinājām veļ ilgi. Dažu brīdi Gunārs tā savādi ātri elpoja, bet tas nu tā...
Tā nu es ar Gunāru no vakardienas diezgan stipri turamies kopā. Gunārs gandrīz visas stundas sēdēja man blakām.
Man vispār tāda savāda sajuta bija gulēt viņam blakus, bet ja es viņā tā stipri būtu samīlējusies, tad diez kā būtu ar to... bet šoreiz es nožēloju, ka viņam nepateicu... un es taču zinu un zināšu, ko būtu viņam teikusi.
Šodien pa skolu gāja reti lustīgi. Mēs ieradāmies ar veselu sviestmaižu grozu un tad tik pa starpbrīžiem štopējām. Daila un tie citi tā savādi gan noskatījās, bet kas mums.
Bet man ir tāda savāda ilgošanās pēc G., gribētos, ka tagad viņš būtu te.
Pēc patiesības es jau arī vēlējos kaut kā varētu ilgāk gulēt un tikpat kā nekā nedomāt. Just sev kādu roku zem pleciem un spēlēties ar zīmuli. Un pavisam mierīgi gulēt un domāt.
Jā un tagad es gribētu, ka man būtu reizā jābrauc ar G. uz Valmieru... Beigšu, citādi pardaudz samurgošu.
pirmdien, 24.dec.
Šovakar taču Ziemassvētku vakars, bet to nu gan es nemaz nejūtu. Nav pat mazākās egļu skujiņas mājā.
Skolā šodien vēl žāvājos un nejustos diez cik spīdoši. Bet iztikt jau varēju...
otrdien, 25.dec.
Vakar vēl aizgājām ar māmiņu pie Tantemartas, tādēļ nepabeidzu vakar rakstīt. Kad atnācu mājā, daudz domāju par G.
trešdien, 19.dec.
Šodien pateicu Zigai, ka varu labāk viena mācīties. Un tādēļ šī "nocēla" man  "S
airoc
hu" un teica, ka lai nu mācoties viena. Klasē viņa droši vien ir stiprāk izteikusies. Bet lai jau nu saka, ka tik un tā pašlaik man ir viens pīpis. Mana draudzene jau nu viņa nav galu galā. Es jau jutu, ka mums arī ilgi tā lieta neies. Neklapē un cauri. Dažu brīdi mēs varam tīri labi saprasties, bet lielāko daļu jau nu ar viņu jāstrīdās, bez tā jau nu nevar iztikt. Viņa mūžīgi kašajās. Tad tas viņai un tad tas. Šodien biju atkal pie Vizmas augšā. Atdevu tās paņemtās grāmatas un mazliet papļāpāju. Palika atkal mierīgi ap dūšu. Šodien izdomāju, ka man noteikti jātiek uz "Jaunzemjiem" Galu galā es esmu kļuvusi tik nervoza, ka nepaciešu tagad mazāko nieku. Varbūt, ka tur es varēšu tā pamatīgi atpūsties. Taču lauki paliek lauki. Un tad varbūt es varēšu no Jaunā gada sākt kārtīgāku - labāku dzīvi. Bet tā jau es parasti nosolos, bet es taču. Ceru, ka reiz es sevi pārvarēšu un solījums nepaliks tikai solījums.
ceturtdien, 20.dec.
Šodien skolā mūsu t.i. manas un Zigas attiecības bija sevišķi vēsas. Vakar Ziga bijusi pie Laimdotas mācīties. Droši vien parunājusi par mani arī kādu vārdu. Bet lai, vai tad man tur gabals nokritīs.
Tāpat jau es arī ne vienmēr saku labu par Zigu. Tik ātri pienāks jaunais gads, ka ne apskatīties nedabūs. Ātri gan skrien skolas laiks. Būs tik atkal varbūt viens metiens un vasara būs klāt.
Ātri pienāks arī mūsu pusklases "vakars" Redzēs kāds tas izdosies. Vai būs arī vērts vai ne.
piektdien, 21.dec. skolā.
Ziga protams atkal nav skolā. Pašlaik ir vēstures stunda. Man kā parasts nepatīk rakstīt. Te jau nu atkal parādās mans "centīgais" raksturs...
svētdien, 23.dec.
Grūti jau nu man būs noturēties pie galda sēdus, bet jāpacenšas būs, jo pašlaik viskas ir vēl svaigs.
Tā tad balle ir noballēta un nu ir miers, bet tad rāvām gan bez gulēšanas cauru nakti. Man jau tagad "slēģi" veŗas ciet, bet jāraksta.
No sākum dejojām, tad ēdām un tad dedzinājām eglīti. No ziemassvētku dziesmām bija daļa pantiņu aizmirsušies un tā neradās diezkāds svinīgs iespaids.
Lielāku daļu taisījām humoru un spēlējām visdažādākās spēles. Ķīļu izpirkšana jau arī bija pavisam sālīta vietām, bet meitenes jau nepadevās.
Diezgan daudz arī dejoja. Bet tad garastāvokli nosita tas, ka Aušas mamma lika divpadsmitos beigt. Mēs negribējām šķirties, bet zēni nekādā gadījumā apakšā nevarot palikt. Viņiem noteikti jāiet augšā. Bet meitenēm bai-
arī nē.
Kad vakar redzēju smaidu Ž. sejā, kad viņš bija pie manis un skatījās Zigas acīs, tad man palika tik skumji. Kāpēc uz mani neviens nevar skatīties smaidošām - mīlošām acīm. Pat no meitenēm taču tāda kāda varēja būt. Bet laikam taču arī Zigai es reti kad esmu vajadzīga. Taču kādreiz ir tik labi būt kopā ar viņu, bet tomēr ne vienmēr ir tā sajūta - es esmu viņai un viņa man ir viss.
Nupat Ziga nolika sev priekšā Žorža fotogrāfiju. Jā, man arī kādreiz bija bildīte, ko nolikt priekšā, bet tagad... Nav jau ko par bijušo domāt, jo es taču nemīlu Haraldu, bet...
Cikreiz jau tas izdomāts, pie tā vairs nav ko domāt.
Uzsnidzis sniegs! Pie tam vēl prāvs sniegs, bet slēpot jau negribas braukt vienai. Nu kas tad brauks ar mani?
Liksim punktu šai domāšanai, tik un tā neko neizdomās. Paies viena diena būs tāpat, paies otra diena, atkal būs tāpat. Ko tur galvu lauzīt. Ja arī manī tagad kāds iemīlētos, tad es jau to mīlēt nevarētu, jo galu galā mīlu un mīlēšu Žoržu. Tas gan man pašai šķiet smieklīgi, jo cik ilgi tad es... man gribas pašlaik tikai raudāt, bet cik ilgi es liešu asaras?
Vai tiešām nekas nemainīsies, vai vienmēr paliks tā kā tagad ir. Taču varbūt kādreiz mani kāds mīlēs. Jeb varbūt nekad neviens. Es kaucu, jā, bet ko tas līdz!! Var ritēt asaras cik uziet.
ceturtdien, 13.dec. skolā.
Man ir dusmas, ka neesmu izmācījusies, jo nu būs jāšmauc no skolas no ķīmijas stundas.
Esmu nolēmusi vairs neiet pie Zigas, jo tur jau nekad nekā neiemācās. Viņai, kā redzēju vakar, ir diezgan daudz laika un ja viņa gribētu tad iemācītos arī. Bet to tikai  viņa zina kā teikt, ka nav laika. Un bez tam man krīt uz nerviem, ka viņa man mūžīgi visu ko pārmet un reizēm uzbļauj. Vispār viņas raksturs man nepatīk.
Es jau nu izturos pret māmiņu diezgan assi, bet Ziga jau ir pārspīlēti iecietīga. Vispār viņas mājas atmosfēra man nepatīk. Nu lai vai kā, arī kārtīgāku viņa varēja turēt to istabu. Bez tam viņa ir nejēdzīgi izlutināta un līdz ar to kaprīza. Man viņa ar vien sliktāk patīk. Lai nu viņa saka ko grib, bet man šķiet, ka viņa ar Žoržu diezgan bieži saies ragos, ja viņa apprecēsies. Es jau nu gan tagad viņu nosodu, bet tas jau nenozīmē, ka es sevi izceļu, bet tomēr novērojot, man ir labākas īpašības kā viņai. Varbūt viņa sevi arī augstāk vērtē par mani, bet tā jau parasti ir, ka "savā acī baļķi neredz, bet otra - skabargu redz."
Redzēs kāds tas 22.XII būs, varbūt, ka Ziga par kaut ko atkal paliks kaprīza un mums būs jācieš līdz. 
Pašlaik man uz to vakaru nav nekāda prieka. Varbūt, kad visu gatavos un sāks par to domāt, tad būs labāk, bet tagad... ek... negribas domāt.
vakarā.
Cik patīkami būt pašai savās mājās. Lai vai kā, bet mājās būt ir vispatīkamāk.
Māmiņa atnesusi biskvīts, kā gribētos tos un
Arī Katlaps nekas - varēja iztikt. Bet sajūsmināt nesajūsmina. Tāpat Gruziņš, bet arī tā kā par maigu.
Šoreiz sēdēju otrā rindā un tā sevišķi labi varēju redzēt vaibstu spēli. Tikai Ērika tā kā tomēr bija par vecu meitas lomā. Klinte tomēr izskatījās jaunāka.
Man tagad gribas redzēt N. arī citas lugas un ceru, ka tuvākā nākotnē to arī izpildīšu. Laikam gan būs tikai jāgaida svētdienas dienas izrādes, bet tas arī ir mazākais - labs nāk ar gaidīšanu.
Pēc šīs izrādes uz kļuvu atkal mazliet savādāka sevī. Cik tas arī nebūtu dīvaini, tad tomēr tas tā ir - pēc katras izrādes, ko esmu redzējusi, es it kā "izaugu". Manī rodas tāds kā lepnums, kā nezin kas. Pēc izrādēm es jūtos pavisam savādāk - it kā lielāka.
pirmdien, 14.janv.
Šodien - pirmo dienu pēc brīvlaika atkal skolā. Vispirms direktors mūs visus pamatīgi izlamāja - piedraudot gan "pakārt" pie melnā dēļa, gan atstāt pēc stundām tos, kas nemācīsies, kas nokavēs, kas pārkāps disciplīnu utt. utt. Brīnums kā viņš neaizrijās vai arī kā viņa mute nesakalta veselas 45 minūtes lamājoties, bet ko Tu tādam padarīsi! Stundās jau nu gan nekas nenotika, jo visas bija pie miermīlīgiem skolotājiem.
Es atkal ar Zigu triecu cik uziet un likās, ka atkal viss iet pa vecam, bet tomēr tā nav. Kādēļ man vajadzēja viņai par Viesturu teikt! To gan es nožēloju. Vajadzēja taču vienreiz izdarīt tā, ka citi neko nemana. Protams darīt jau es nekā nevaru. Bet nu gan es jūtu, ka man tas puika patīk un es droši vien "saķeršos". Bet kā Ziga saka, tad veltīgi. Bet kā tad G. "lielā mīla" tā uzreiz varēja novirzīties sānus. Viņam tāda nemaz nav bijusi - ko tā Ziga pūš. Un varbūt ar Viesturu ir tā pat. Aija gan, bet kad viņš redzēs, ka Aija ar Žanīti, tad varbūt paliks citādāks. Ziga gan saka, ka mūžīgā nopietnība, bet nav jau tas arī teikts, mīlestība kādreiz cilvēkus tā pārvērš, ka nemaz pazīt nevar.
Bet es jau viņu tikpat kā nemaz neredzu. Viņš lielāko daļu taču ir augšā un tā jau nekad neiznāk. Un arī nez vai vispār es viņam varētu patikt... Ek, ko tur! Viss ies savu ceļu un kā būs tā būs labi!!!
"Ar Tevi kopā būt tik sapņos drīkstu -
Ak, sapņos mīlēt katrs nabags drīkst".
L.Paegle.
otrdien, 15.janv.
Tiešām gribētos, ka skolā nodibinātos dramatiskais pulciņš, bet vai tā nu atkal iznāks, to jau vēl nezina. Mums jau parasti nav nekas iznācis, bet varbūt, ka šoreiz tiešām iznāks kaut kas.
Svētdien dienā noteikti atkal iešu uz teātri. Šoreiz arī uz Nacionālo - "Pazudušo dēlu". Aivars arī solījās nākt un bez tam izmaksāt. Būtu nu Ziga atteikusies, citādi man tiešām neērti, ka Aivaram tikdaudz naudas jāizdod. Man jau viņš apsolīja izmaksāt, bet ja nu Zigai arī jāmaksā, tad tiešām pardaudz.
Gunārs jocīgi skatās uz mani, laikam viņš domā, ka esmu pamatīgi noskaitusies uz
miņa, bet labs izpildījums.
Viss jau būtu labi, ka tikai tas Aivars nepazustu beigās, man tīri kauns, pat paldies nedabūju pateikt. par to man jādomā un jādomā. Bet mēs viens otram "noziedējām" un tā nu nekas neiznāca. Droši vien Aivars nodomāja, ka esmu nepieklājīga meitene.
Ritu man nevajadzēja saukt līdz - tas nu viens, kas tiesa. Būtu labāk bijis.
otrdien, 22.janv.
Šī diena ir atkal viena no tām kuŗā nekas nav padarīts. Vai tad tiešām es nevaru saņemties?! Nujā, tagad es vainoju domrakstu - tas man kārtību jauc! Nekas man nesagādā tādas mokas kā domraksts! Ak Dievs! ja tie skolotāji to zinātu ar kādām mocībām saistās viens domraksts. Nu bet tagad atstāsim domrakstu...
Šodien, gaŗām esot Dailei, redzēju atkal Lilitas meitu. Viņa bija tērpusies kažokā un kapucē. Inteliģenta seja un lai gan tikai ap 14.g.v, tomēr visa viņas āriene atgādina kādu 16 g.v. vai pat vecāku. Ne jau izskats, bet var redzēt, ka viņa garīgi pārsniedz savu vecumu.
Laimīga tā meitene ar ko tik daudz nodarbojas māte! Protams mātei jābūt stipri inteliģentai un arī jaunai, lai saprastos ar meitu. Un mātei arī vajaga mācēt saprasties ar meitu.
Un redzot Lilitas meitu man pašai tā kā kļuva kauns - man ir 18.g. un es izturos kā nudien 14.g.v. un vispār es taču nekā nezinu no "labā toņa" un vispār - ko es zinu! tad sanāk dusmas un gribas teikt kā "Pazudušā dēlā"- kādēļ gan ar neizdevušos dzīvi nevar izdarīt kā ar neizdevušos cimdu - to izārdīt un adīt no jauna.
Bet vai tad es jau esmu tik veca, ka nevarētu labot savu dzīvi. - taču vēl lielākā dzīves daļa ir priekšā.
Bet tad atkal es domāju - vajaga ceļa rādītāju! Bet vai tad nevar bez tā!...
piektdien, 25.janv.
Šodien paliku mājā. Bet bija jau arī tāda kā "dulla" galva. Neko jau neizdarīja, kas vajadzīgs, bet vismaz atpūtās.
Vakar ar Aivaru bijām pie Cauka. Nopļāpājām vairāk kā stundu. Varbūt, ka šogad iznāks arī kaut kas ar to dramatisko. Pagaidām padomā Upīša "Ziņģu Ješkas uzvara", "Brīnumzālīte" vai "Jaunaudze". Laikam jau pirmais kritīs. Ka tik nu dabūtu tā pamatīgi izspēlēties. Un tad vēl, kur tad mēģinājumi kopā ar Cauku! Tiešām vajadzētu būt jauki.
svētdien, 27.janv.
Biju uz Sudrabkalnam veltīto pēcpusdienu. Galvenais jau tikai tādēļ, ka tur deklamēja Lilita, Filipsons, Osis, Katlaps, Bramberģe. Sudrabkalna dzeju dzirdēju pirmo reiz, izņemot "Odu", ko pati kādreiz biju deklamējusi. Šoreiz to dzirdēju Lilitas izpildījumā. Tomēr Lilitas deklamējums ne sevišķi saistīja, labāk tomēr man viņa patīk uz skatuves un viņas vietā deklamējam labprāt redzētu Almu Ābeli. Filipsons ļoti la-
bi lasīja prozu gandrīz var teikt labāk par Osi, bet abi viņi ir lieliski.
Katlaps sāk arvien labāk patikt. Sevišķi simpatizē viņa balss. Bramberģīte ar milzīgu sajūsmu deklamēja, bet traucēja mazliet tas, ka viņa aizmirsa brīžiem tekstu un tad atcerēdamās it kā grūdieniem to izrunāja. Pakule dziedāja ārijas no operām un "Aijā žūžū lāča bērni"- patikt jau patika, bet nesajūsmināja. Filharmonijas koris trīcināja mazo zāli - tas bij labs noslēgums.
Sudrabkalns bija nolīdis kaktiņā, starpbrīdī tikai viņu no turienes izvilka. Noslēgumu bojāja spaidīšanās garderobē un laimīgs bija tas cilvēks, kas nokļuva uz ielas.
Nu atkal manas domas saista "Igors Buļičevs". Ceturtdien taču pirmizrāde! Uz to ir jātiek! Kaut vai no galerijas, bet jāredz!
Redzēs kā nu ies!
pirmdien, 28.janv.
Šodien pie Vizmas izlasīju atkal vienu rakstu par Lilitu "Sievietes pasaulē"1940.g: februārī rakstītu. Tur nu bija arī kaut kas no viņas domām. Vismaz dabūju to zināt, ka savai meitai aktrises ceļu viņa nenovēlētu.
Vispusīgi apdāvināta - to varētu par viņu teikt. Daudz droši vien devis Parīzes ceļojums. Neatceros viņu 37./38.g, tad biju vēl par mazu. Tad man interesēja tikai tas, kas norit uz skatuves, bet kā viņi spēlēja, tas neinteresēja.
Šodien atkal man gribas nopūsties!
Kā gribas ko darīt, lai kļūtu citāda - nebūtu tāda kā tagad. Ak, Dieviņ, dod taču man lielāku gribas spēku un prātu: Vai tad tiešām nevarētu sevi pāraudzināt, laikam taču es no dabas esmu par stulbu. Ak, Dievs, vai es nevarēju būt tāda kā Bubis vai Žoržs. Man taču tik maz prāta, tik maz ko es zinu. Pašai kauns, bet to taču var novērst...
otrdien, 5.febr.
Nez kas bija uznācis, ka tik ilgi biju aizmirsusi Tevi - mana vienīgā draudzene, kam tagad varu izteikt savas domas.
es taču biju uz "Jegoru Buļičovu"! Tīri pašai brīnums. Šī luga taču bija tik laba - nē, ne jau pati luga, bet spēlētāji. Visi deva ko varēja un visvairāk taču mani pārsteidza Lilita. Mana mīļā Lilita!
Visi aktieri deva, ko var vispār dot un tādēļ tik labi izrāde izdevās. Es jau nu droši vien aiziešu vēl pāris reizītes, jo ar vienu reizi maz kas tika. Man vajadzētu redzēt arī Nacionālā vēl dažas lugas, bet neiznāk taču. Svētdienu ir par maz un darbdienās pa vakariem māmiņa dabūs sirmus matus, mani gaidīdama.
Skolas dzīvē lielāko daļu notiek tikai tāds "plezieris" un vairāk nekas. Sēžu ar Laimu vai arī viena. Ziga jau atkal reti aprādās un nozūd atkal. Šodien kaut ko stāstīja Bebim un bija noraudājusies. (Žoržs bijis slims (1951.g.21.sept.) Nez kas tad šai atkal tāds lēcies. Ak, bet man taču vienalga. Es tikai dzīvoju savu dzīvi un manāmi atsvešinos no Zigas.
Jāmācās jau nu būtu, bet kā parasts negribas.
Atnāca Ruta Līdemane? un atveda Dagnijas divriteni pie manis. Kā nu vajadzētu dabūt numuru un apliecību un tad es varētu braukt!
mācījis Cauka, tad man būtu drošāka sajūta. Bet, ka tā Haralda māsa neapvainojas, ja aicinās vēl kādu palīgos. Galu galā, tad iznāktu trīs režisori!
Vajadzētu gan Cauku palūgt! Man tā gribās, ka tieši viņš iestudētu, viņš taču daudz ko vairāk zina!
Nē, tas ir jādabū gatavs!
Skolā jau nu iet kā pa gadatirgu! Mūžīgi kāda ambrāža. Bet bez ambrāžas taču nevar dzīvot priekšpēdējā klase! Galu galā vienreiz taču ir jāiztrakojas un tad jau labāk priekšpēdējā, nekā pēdējā klasē. Bet es taču gan smuki slinkoju. Redzēs, redzēs, cik ilgi tas tā ies. Un reiz taču būs jāuzraksta arī tā recenzija par kādu Raiņa dzejoļa, krājumu. Ak tu nolāpītais Rainis! Man tā viņa dzeja nepatīk, ka es pat viņas izlasīt nevaru, kur nu vēl mazliet piestrādāt un padomāt Pfu..tu!...!!!
ceturtdien, 29.nov.
Nu ir gan dzīvots! Vairāk kā nedēļu nogulējusi mana dienas grāmatiņa zem matrača. Nu bet neiznāk jau arī tagad!
No rīta nošlenderē pa skolu un vakarā parasti jāiet pie Caukas.
Viņš pilnīgi lieliski mums iestudē to ludziņu. Un ja būtu vairāk laika, tad nudien tur kaut kas labs iznāktu.
Tagad jau nu arī kaut kā nospēlēsim, bet labāk jau būtu, ja ilgāk pamācītos.
Šitie zemteksti, ko viņš dod! Tie nu ir tādi, ka var tieši "pārplīst" no smiekliem. Ak, aktieri! Tiem jau nu vienmēr nāk, kas laukā.
Cauka šodien teica: "Varbūt, ka mēs vēl satiksimies uz lielās skatuves!... Jūs spēlēsiet Baibu un es piemēram Didzi vai Uldi". Man tik atlika nosmaidīt!
Vienu brīdi tā kā esmu par, otru pret. Kas tā manī ir par svaidīšanos!
Ja es būtu īsti dzimusi mākslai, tad taču laikam ne brīdi nešaubītos un aizspertos uz teātŗa skolu. Bet es esmu šo izdevību palaidusi gaŗām. Ak, Dievs! Es taču laikam dzīvē neko nesasniegšu, jo nemāku tā "plēsties"...
Ko es domāju?
otrdien, 4.dec.
R.Tagore.
"Trauksmainā drūzma aizbungo gaŗām. Bet šodien es izjūtu visa tā niecīgumu. Es jūtu, ka manā dvēselē mājo ilgas".
"Manā dvēselē mājo ilgas"- šie vārdi tā atbilst patiesībai. Jau kur tas laiks, kad manā dvēselē mājo ilgas... Ilgas pēc drauga, ilgas pēc labākas un vērtīgākas sabiedrības, ilgas pēc labākas dzīves, ilgas... un ilgas...
Visvairāk taču laikam ilgas pēc drauga.
Ir pagājis skolas vakars, bet labi arī, ka tas ir garām. Galu galā tā sabiedrība salasījās tāda, ka kauns bija skatīties.
Pirmā daļa tas ir programma jau nu bija šāda tāda, bet galu galā jau varēja arī iztikt. Mūsu ludziņa izdevās gludi un bija arī piekrišana.
Dejoju arī pietiekami, bet nebija ne tā sil-
man atlika tikai nosmieties. Viesturam ir ārkārtīgi mīksti mati, par to es vakar pārliecinājos. Un gribot negribot man jāatzīstas, ka Viesturs man patīk. Viņš arī nesmēķē - cik smieklīgs turpretī Gunārs izskatījās tovakar ar papirosu mutē. To nu es zinu - G. nekad es nespētu mīlēt. Nākošā dienā braucu uz laukiem. G. bija visu nokārtojis, kas tad man es tik sēdos vagonā un braucu. Pa dienu lasīju avīzi un skatījos pa logu kā aizslīd ainavas, bet kad sāka krēslot. tad G. novietojās kaktā un es atbalstījos pret viņa plecu. Protams krēslā palika vēl "jāņogveidīgāk" līdz beidzot G. mēģināja atkal ... Bet manī pilnīgi instinktīvi kaut kas sacēlās, otrreiz viņam mani neizdevās pārsteigt, bet nekas daudz arī nesanāca, jo es sāku pukoties un vēl pie tam, ka pie viņa radiem jāpārguļ pa nakti. Tur mūs paēdināja un bija arī laba guļas vieta. Cik jocīgi, ka kādreiz naktī es domāju, ka mīlu G., bet tagad zinu, ka tā ir tikai tāda aizraušanās un naktī daudz ko samurgo. Tad nu 2.janv. devos ceļā uz "Gaidām", tur paliku visu dienu un 3.janv. mani ar zirgu veda uz "Jaunzemjiem". Jauki izskatījās lauki ziemā. Viss skaisti nosnidzis un ar kamanām lieliska braukšana. "Jaunzemjos" nodzīvoju līdz 9.jamv. Dienas pagāja ātri, jo ilgi gulēju. Tad atkal atpakaļ uz "Gaidām" un nakti uz vilcienu. Šoreiz gan nebija tik jauka braukšana, jo viss bija nokusis galīgi melns, tikai ceļš bija vēl ledains. Gunārs bija jau stacijā pieteicis "platzkarti" un tā nu pavisam ērti braucām uz Rīgu. Šoreiz vilcienā bija gaišs, tādēļ nekas "jāņogveidīgs" neiznāca. Bet paldies Dievam, ka tā, jo šoreiz es par sevi nebūtu galvojusi. Bet tagad, Rutel, saturies un parādi, ka Tev arī ir raksturs un izbeidz to, ja kaut kas ir nogājies mazliet.
Pašlaik tad daudz vairāk man patīk Viesturs nekā Gunārs. Un tas zēns ir arī jaukāks vispār. Man ar Zigu ir pavisam vēsas attiecības, un lai arī tādas paliek. Jo galu galā mums tomēr ir daudz pretēju īpašību. ir jau arī daudz kopēju, bet ne lielā daļa.
Pagaidām es atkal būšu kā uz sēkļa izmesta, bet nekas, tagad ar Bebīti arī varu papļāpāt. Un pašlaik viņai varu daudz vairāk izstāstīt kā Zigai.
Jūtu, ka tomēr ar šo gadu kļūšu mazliet savādāka. Varbūt sākšu ieiet atkal vecās sliedēs. Un tā būs labi. Sākšu varbūt atkal vairāk laiku iedalīt un neskraidīt pa tukšu apkārt. Gribas atkal kaut ko kārtīgi mācīties. Jūtu, ka vispār es sāku pārāk nekārtīga palikt. Tālāk jau vairs nevarēja iet.
Bet nu gan pietiks, vēl rītdiena un tad atkal skolā. Sāksies atkal jauns darba posms. Un varbūt tas būs labāks kā iepriekšējie.
svētdien, 13.janv.
Šodien tā uz ātru roku aizgāju uz Nacionālo. Nu jau man N. arī sāk patikt. Varbūt šoreiz arī bija lugas vaina, kas gan nevarētu noskatīties "No saldenās pudeles" izrādi. Un bez tam bija tik labas aktrises kā Špīlberga, Klinte, Ērika, Ezerniece - tā jau nu bija nepārspējama.
Žorža draudzība, bet man, lūk, nav neviena, tādēļ jau ar uzbļaut. Vienalga - labāk jau vienam būt. Viņa sarakstās ar visām pusēm, bet man neraksta neviens un arī man nav kam rakstīt. Pēc tam, kad Maicis aizbrauca, es vienmēr jutos viena. Varbūt tad bij labi, kad tikko sākās mūsu draudzība. Bet nav jau vairs nekādas patikas. Vispār man ir apnicis viss - ir mācības, ir kas cits... zvans...
mazliet vēlāk, resp. zobārstniecības priekštelpā.
Zigu droši vien pašlaik moca un es viņu gaidu. Mani arī pieņēma un piektdien jānāk pirmo reizi. Nu beidzot, taču es tikšu pie zobu labošanas. Nu jau atkal esam pa "labam". Gan jau kādu laiku būs atkal labi, bet tā saraušanās jau iet ātri...
piektdien, 16.nov.
Ir jau stipri vēls, bet gribējās vēl ierakstīt. Neesmu jau arī rakstījusi dažas dienas. Tās jau nu pagāja kā jau parasts. Tikai es vairs īstu draudzību pret Zigu nejūtu. Es redzu arvien vairāk tāda viņā, kas man nepatīk. Starp citu, man rīt jāiet pie Rugājas uz kaut kādu vakaru. Es taču ceru, ka tur ies labi, citādi man nemaz negribētos iet. Redzēs, kas vēl tur būs. Mani tikai nodarbina problēma par apģērbu. Nav man nekā prātīga...
svētdien, 18.nov.
Vakar pie Rugājas gāja ļoti jauki. Daudz tika smiets un vispār bija ļoti omulīgi. Tikai mazliet garastāvokļus nosita tas, ka vēlu bija jāiet mājā. Mazais Ainēns bija pat līdz raudāšanai, ka Rugāja nelaida mājā un pēcāk Haralds arī palika jocīgs. Bet man galvenais nepatika, kā Rugājas māsa teica par pieklājību. Nogaidīja līdz pēdējam, bet ja jau nu tad nebija vēl galds klāts, ko tad varēja darīt? Pilnīgi saprotu Ainēnu un tāpat Haraldu. Maija jau nu arī sēdēja kā uz oglēm, bet neko daudz neteica. Droši vien, ka tās beigas iznāca tik nejaukas arī tas vidus droši vien tā vairs nepatika atmiņās... (gudroju atkal par 2.dec.) nāk virs...
trešdien, 21.nov.
Vakar nevarēju ierakstīt tādēļ, ka nebija spalvas ar ko rakstīt. Smieklīgi! Bet tā nu tas reiz bija. Vēl joprojām es rauju franču val trijniekus un nedomāju nemaz mācīties. Un tagad vēl neiespējamāk tas būs, jo nu ir reiz tas brīdis pienācis, kad man jāmācās kāda lomiņa. Galu galā es jau sāku justies nelaimīga ar visu to lomu. Uzmācās briesmīgas šaubas par sevi. Un bez tam nezinu kur likt roku un kāju. Varbūt, ka to iedresēs, bet man tā vien liekas, ka tā luga nepatiks un man jau tādēļ vien viss spraigums vējā. Būtu nu
pirmdien, 10.dec.
Kā parasts nedaru nekā lietderīga. Lasīju gan A.Bērziņa grāmatā par L.Špīlbergu, bet tad iznāca Rita un mani "izsita" no sliedēm. Sāku lasīt atkal puikas zīmītes Birutai un līdz beidzot nonācu līdz vēstulēm. Tīri skumji apmetās ap dūšu domājot par puiku. Nez kur nu viņš tagad ir, ko dara. Būtu viņš bijis mājā, būtu pavisam cita dzīve tomēr. Man šķiet mēs tagad saprastos labāk, un es gūtu no viņa arī daudz ko. Tagad nekā. Bet visgrūtāk man pašlaik iet ar sevi pašu. Es sev pārmetu gan, ka nedaru neko dzīvei vērtīgu, tikai tā padzīvoju, bet arī nemēģinu novērst neko. Ar mācīšanos man iet tagad pa visam šķībi - esmu galīgi atradinājusi mācīties.
Citi mācās elpu neatņēmuši, kā piem. Haralds arī laikam aizskrējis uz tiem universitātes sagatavošanas kursiem. Viņš taču grib būt arī ģēnijs - sak ja jau Vestards, kas bija veselu klasi zemāk varēja izsisties cauri un tagad būt "študents", kādēļ gan Haraldiņš to nevarētu. Un viņam taču ātri jābūt vīrā, citādi Ainēns pārgaidīsies un var vēl apprecēt kādu citu, ko tad? Tik daudz meitas jau tā viņu atstūmušas, atstās vēl Ainēns arī un tad gudrais Haraldiņš paliks vecpuisī. Ha-Ha-Ha!!!
Šodien no Teikas dabūju zināt, ka Adernieks audzina divus savus puikas. Tas nu gan bija pārsteigums! Tā tad tie divi puišeļi, kas bija pie loga un kas taisīja tik ellišķīgu troksni, bija viņa. Kas nu vīrietis par bērnu audzinātāju. Bet varbūt, ka viņš nododās tiem puikām ar visu sirdi un dvēseli un iznāk ar viņiem lietas koks. Tā jau gan parasti ir: no mātes vien audzināšanas, tie parasti ir izlutināti, bet ko tēvi - tie ir dzīvei derīgāki.
Bet pēc šīs ziņas man A. kļuvis tā kā vēl tuvāks un man vairs negribās rakstīt viņam nekādas vēstules. Drīzāk man tagad gribētos tiem bērniem uz svētkiem ko aizsūtīt, bet tas jau nav realizējams.
Tagad saprotama viņa sejas izteiksme un jautājošā acu izteiksme. Cik Teika stāsta, tad viņš esot reti jauks cilvēks un visas labās īpašības varot piedēvēt viņam. Kāda velna pēc, tad viņam vajadzēja tādu sievu noraut, kas skrien pa gaisu...
Ziga ar Žoržu šodien atkal kašājās. Šodien atkal bija kaut kāda asāka vārdu pārmaiņa. Kad nācām reizā uz māju, tad Žoržs tikai šnaukāja vien. Žoržs ne ardievu nepateicis aizgāja taisni, bet mēs nogriezāmies. Tad Ziga aizskrēja viņam pakaļ un viņi abi noziedēja. Droši vien viņi atkal salabs. Bet tas taču par traku. Žoržs galu galā tad ir labāks par Zigu. Nudien, viņi vēl vienreiz tā pamatīgi sastrīdēsies.
trešdien, 12.dec.
Vakar Ziga bija pie manis, bet es šovakar pie viņas. Vakar arī Žoržs bija pie manis. Un tad es tā iedomājos... kā būtu, ja viņš pie manis nāktu! Es jau nu atkal sapņoju, bet kas man to var liegt?
Nejūtos jau nu diez cik labi svešā mājā. Gribās pašai savā istabiņā būt. Tā taču ir tik omulīga. man šovakar māc tik nelaba oma. Cilāju domas un jūtos tik viena. Ziga man savu dienas grāmatu vairs nedod lasīt un tad jau es viņai
viņu. Bet šoreiz gan neesmu dusmīga, bet gan vienkārši negribu, lai Gunārs mani pārprot. Lai jau viņš jūt tagad, ka neesmu viņā "ieķērusies" lai gan man šķiet, ka viņš tā domā. Tiešām, ka es sevi nesaprotu, to nevaru saprast. Vienu brīdi liekas, ka ļoti, ļoti man patīk Viesturs, bet otru brīdi šķiet es sev jautāju: "Rutel, vai to nu tu tagad sev negribi iestāstīt. Nu varbūt arī, ka es pilnīgi neapzinīgi vēlos, ka man būtu draugs ar ko varētu parunāties. Ziga jau man ir, bet visa viņas uzmanība lielāko daļu ir veltīta Žoržam un es tikai esmu vajadzīga nu tā - pa roku galam kādreiz.
trešdien, 16.janv.
Šodien apskatot agrākos grāmatu rādītājus man tiešām sanāk žēlums, ka nedzīvoju pārus gadus ātrāk. Tad iznāca tik jaukas grāmatas, ka tieši žēl, uz virsrakstiem noskatoties, paliek. Vai tad tādas var dabūt? Nekā! Bet varbūt, ka tagad varēšu dabūt kādas no tām Misiņa bibliotēkā, tad gan būšu laimīga.
Šodien sāka runāt par dramatiskā pulciņa dibināšanu. Varbūt kaut kas iznāks arī šoreiz. Redzēs jau nu kā būs.
ceturtdien, 17.janv.
Šodien Rugāja kaut ko runāja par "Pūt, vējiņi". Bet man nu sevišķi negribētos, jo spēkus tik grūti sameklēt. Tur taču arī vajaga talantiem būt, lai to spētu.
Kur atradīs trīs labas mātes meitas! Vienu jau es varētu, bet kur tās citas. Un kas varētu mīļo, labo Ortu tēlot! Tāpat Ciepa! Un kur atradīsim karstgalvi Uldi! Didzis jau nu būtu Aivars, bet Uldis, Uldis, vai tiešām Haralds būtu tai lomai spējīgs. Un dekorācijas. Kur ņemsim prožektoru, bet tā tā lieta neiet! Nav tā iespaida! Ak nē - tik lielu lugu neiznāks gatavot!
Tomēr tad šķiet "Lolitas brīnumputns" ir vieglāk gatavojams, lai gan "Pūt, vējiņi" man labāk patīk.
Nu redzēs kā sanāks, varbūt ka tā lieta ies, bet šķiet, ka Cauka tam nepiekritīs.
svētdien, 20.janv.
Kā nu tā nogājies, ka neesmu rakstījusi? Nuja piektdien ar Vizmu nopļāpājām par teātri un sestdien ar Ritu spēlēju kārtis. Ha-ha-ha! Kārtis! Nu ja ka kārtis! Šorīt nogulēju līdz 10iem un tad apkrāmējās un bija arī jāiet. Bijām teātrī stipri agru. Rita arī atnāca man līdz. Luga bija jauka. Pēc ilgāka laika redzēju atkal drāmu. Šoreiz, un tā ir pirmā reize patika, pat ļoti patika Katlaps. Droši vien tā ir viena no viņa labākām lomām.
Špīlberga bija stipri vienāda ar to māti, kas bija "No Saldenās pudeles. Šķiet, ka tas pats apģērbs arī bija. Tāpat Mikus Gruziņš bija tieši tāds pats kā apģērbā, tā spēlē un tas man diezkā nepatika. Tomēr katrā lomā aktierim vajadzētu dabūt ko citu Ilze - Mirjama Štāle - nepatika. Gribētos ko citu viņas vietā, Berta Rūmniece - Aža - neapmierināja. - tur vajadzēja ko citu, Osis - krodzinieks - lielisks Matilde - Dagnija Amtmane - tīri laba Lēziņa - Elizabete Piebalga - maza lo-
vēl kaut ko aizsūtīt mazajiem A. puišeļiem. Bet nupat iedomājos, ka varbūt pa brīvlaiku tikšu uz "Jaunzemjiem" un varbūt tad es ko varēšu atvest un mazajiem aizsūtīt. Gan jau kaut ko izgudrošu.
Šodien es sevi pieķēru kādām domām. Es laikam gribētu gan, ka kāda zēna uzmanība man būtu pievērsta...
Nupat atkal nositu laiku, skatoties kādas rotaļas mēs varētu spēlēt un kādas ķīlas būtu. Daudz neko nedabūju, bet jāprasa vēl tā "Dzīves māksla" Maigonim. Tur varbūt būs kas prātīgs iekšā.
Piektdien, 14.dec.
Pēc divu nakšu kārtīgas negulēšanas (vakar vēlu lasīju "Zelta zirgu". Man šovakar itin brangi nāk miegs, bet vēl jau laikam stipri agrs. Žanītis solījās uznest grāmatas, bet tā ir vēl nav nācis.
Būtu jau jāmācās, bet kā parasts nevaru sevi piespiest. Gribētos man pašlaik uzrakstīt vēstuli, bet kam?
otrdien, 18.dec.
Šodien dūša galīgi papēžos. Nu kā nu ne! Neveicās jau nu man arī. Kā piemēram šodien ķīmijā pat 3 norāvos. Gribējās jau nu gan tad kaukt. Un tagad vēl nevaru samierināties ar to. Bet dusmas ar pašai uz sevi. Bez tam šodien man nemaz negribējās, ak Ziga nāk pie manis, bet nekā jau nevar darīt. 
Labāk jau nu būtu viena izmācījusies nekā kopā. Šodien Ziga runāja par sevi un Zoržu un vispār izteicās par sevi ļoti labi. Man nāca smiekli, jo kārtīgāka viņa nav palikusi un arī viņas raksturu jau nu es negribētu. Lai tad nu kāds man tas raksturs būtu, bet viņas gan nē.
Varbūt, ka viņa tiešām ar Žoržu labi saprotās, jo varbūt tur viņa mazliet baidās parādīt savu īsto seju, bet mazliet jau viņa to parādīja un tādēļ jau Žoržs ne vienu vien reizi ir noskaities. 
Man nāk smiekli, ka viņa man tepat blakus sēž un es rakstu par viņu. Ja viņa zinātu, ka par viņu tā domāju, tad nevienu vārdu ar mani nerunātu.
Es neesot Ž. piemērota. To galu galā es neapstrīdu, bet, kas to var zināt, kuŗš vairāk piemērots un bez tam Ziga mani arī nepazīst galīgi. Un vispār es arī nevaru pateikt kāda es būtu pret kādu zēnu, jo cik mums ar Haraldu bija, no tā neko nevar zināt. Bez tam Haralds man nemaz nav piemērots.
Bet tagad, ko es sev gribētu atgādināt t.i. ieiet no 1946.g. pavisam citās sliedēs. Un man tas ir jāspēj. Jo galu galā, ko es īsti domāju! Es taču neesmu padomājusi un izdomājusi, ko darīšu pēc ģimn. beigšanas.
Nudien man jau nu nekas prātīgāks dzīvē laikam neizdosies un vispār es laikam esmu piemērota tikai ģimenes dzīvei. Tāpat kā māmiņa jaunībā, arī es sapņoju par ģimenes dzīvi!... Bet vai tā reiz būs, tas jau nu vēl ir pavisam agri jautāts.
Bez tam neticu vienai lietai, ka es dabūšu dejot Zigas un Ž. kāzās. Tam lūk es neticu, ka viņi abi apprecēsies.
1946.g.
sestdien, 12.janv.
Tā nu atkal var rakstīt citādu gada skaitli. Nupat ieskatījos vecajā t.i. pirmajā dienasgrāmatā un konstatēju, ka pa gadu ir diezgan daudz sarakstīts. man ir un arī reizē nav žēl, ka nebiju vecgada vakarā mājā. Bet tagad man jāsāk no gala resp. laikam no Ziemassvētku eglītes skolā. To vakaru nodeklamēju fragmentu no Grietēna likteņa, citi saka, esot labi izdevies, bet pati zinu, ka tāds pusratu vien bija. To vakaru ļoti daudz dejoju, tas ir tā sakot vai katru deju, protams tikai ar meitenēm. Bet var arī apnikt tā dejošana, piemēram šovakar man nemaz negribējās iet uz to fizkultūriešu vakaru. Pēc skolas vakara otrā dienā izdalīja liecības un es "čaklā" skolniece vēl dabūju grāmatu lai, un ko tu neteiksi.
Jauno gadu sagaidīju pie Laimdotas, tur Žanīša vietā bija Viesturs. Viss tas vakars bija galīgi neizdevies, bet kaut kā jau viņu pavadījām. Viesturs ir ļoti kluss, vismaz viņš tāds bija. Vispār viņš ir ļoti smalkjūtīgs un patīkams. Biju ļoti izbrīnījusies, ak viņš citē no "Laba audzināšana" stipri daudz tai spēlē, ko mēs spēlējām. Ap pulksten 2iem es un Bebīts aizgājām gulēt. Bet es jau nevarēju aizmigt un ap 4iem mūs iztraucēja visa tā banda. Tad nu visi "jāņogveidīgi" tāpat dzīvoja līdz beidzot 6os aizgāja Aivars un Gunārs. Tad vēl mēs tāpat "pajāņogojām" un ap 8iem sariktējāmies visi pieci - Viesturs, es, Laima, Ziga Žoržs uz dīvāna. Bebīts jau gulēja otrā istabā uz dīvāna. 
Es jau nevarēju gulēt, jo man blakus gulētāji abi laižoties miegā tā lēkāja, ka
piektdien, 9.nov.
Nu jau dienas sāks ritēt atkal parastā gaitā. Šovakar laikam pirmo vakaru esmu viena savā "jaunajā" istabiņā. Ļoti jocīgi jau nu ir, ka tagad esmu viena pati mājā un jāgaida māmiņa no darba mājā. Nepatīk, ka viņai tik vēlu jānāk, bet es dzirdu kāds klepo uz kāpnēm... varbūt tā ir viņa... bet nē... laikam taču nē.
Gaidu ļoti, tad vismaz labāka sajūta. Bet tagad vienai... ek... negribas nemaz domāt. Būtu nu kāds, kas pie manis atnāk. Bet nav neviena. Zigai taču labāk - atnāk Žoržs parunājas, bet es te nomalē galīgi viena. Būtu Ziga dzīvojusi tuvāk - atkal cita lieta būtu.
Iešu tikai pirmdien skolā, ko tur pēdējā nedēļas dienā rādīties. Ja jau kavē, tad kavē.
Varēju jau tikt trešdien uz "Ceļa cirtēji"- bijusi jau izrāde un ielūgumi arī bijuši, bet kā es to varēju zināt, ka slēgta izrāde un ka varēs dabūt uz to ielūgumus. Nu nekas - jāsamierinājas un jāgaida svētdienas dienas izrāde. Šo svētdienu dienā iesim visi trīs uz "Karmenu"
Šodien bijām atkal pie "nieka" durvīm. Šoreiz atkal skaidri dzirdējām viņa balsi. Šķiet viņš bija arī virtuvē. Esam gan mēs traki skuķi - slapstās gar kaut kāda aktiera durvīm un citiem (Aušai, Maigai) stāsta, ka ir labas attiecības
Bet man nu gan jāsāk strādāt.
Droši vien vesels blāķis piezīmju būs jāpārraksta. Jāizgudro rītdienas darba un iešanu plāns, lai tiek ar visiem darbiem līdz pirmdienai galā...
pirmdien, 12.nov.
Mārtiņonkuļa...
Pēc nedēļas atkal skolā. Jāsāk būs kārtīgi atkal strādāt.
Vakar biju uz "Karmenu". Jēkabsons bija šausmīgs, bet ar Bāriņu varēja iztikt. Visumā jau patika. Sevišķi orķestrs. Pēc tam drāzu pie Mārtiņonkuļa. Un tur kārtīgi pierijos. Varēja jau ēst ar dūšīgi, jo puse viesu nebija atnākusi. Šodien jāaiznes zābaki salabot. ar tām čībām jau vairs nav staigāšana...
vakarā
Ienāca Rita un mani nokavēja. Tieši šodien man negribējās viņas speķis ar olām, jo biju jau krietni paēdusi. Bet par sliktu jau arī tas nebija, tikai izdzina manu mācīšanās lusti. Ek, tīrā Sibirija! Negribas un negribas mācīties. Būs nākošo svētdienu atkal kaut kur jāiet, ja tikai nebūs domraksts jāraksta par tām Raiņa dzejām. Nolāpīts! Vēl neviena nav izlasīta un nepatīk arī lasīt...
otrdien, 13.nov.
Lai arī Ziga ņirdz, šoreiz es nevaru noturēties. Kādēļ man jātaisa smaidīgs ģīmītis, kad man uzbļauj "Kas Tev par daļu".
Nu protams, viņai jau man nevajaga neko paskaidrot. Viņa jūtas droša! Bet nē - tā nemaz nav. Viņai jau protams ir
otrdien, 30.okt.
Ak tu joki! Šodien uzrakstījām A-niekam vēstuli un to iemetām viņa pastkastītē. Nez ko šis nodomās. Man tik gribētos redzēt kādu "fizionomiju viņš taisa. Tīrais humors. Nabaga "nieciņš"! Divi "milzīgi" "kritiķi" nokritizēja viņa skaisto balstiņu. Nu, labāk jau mazāk iedomības, nekā par daudz.
Rīt vakar būtu jāaiziet otrreiz uz "viļņojas", bet "ģeņgi" galīgi nav. Tīrā nabadzība! Kaut kas būs jāaizfīrē uz pārdošanu. Citādi jau tā lieta galīgi vairs neiet.
Cik ilgi es staigāšu ar čībām un cik ilgi dzīvosi tukšu vēderu.
Mums laikam brīvdienas nebūs. Padzirdēja jau gan kaut ko par četrām brīvām dienām, bet "tie ir baumas" droši vien.
trešdien, 31.okt.
Šodien skolā nebiju. No rīta zāģējām malku, tad lasīju Dagnijas un Žorža vēstules Bubim. Kāpēc gan viņi tagad nav te? Žorža uzrakstīto komēdiju varbūt Dailīte pieņemtu. Un būtu vispār tuvāki sakari ar teātri. Es varētu mēģinājumos "ieslīdēt" zālē un paskatīties. Un vispār būtu pavisam citādāk. Bet tagad? Skraidi un kā sunīts un ošņā kad būs nākošā izrāde.
Un tā būs 7.nov. Urrā! Uz pirmizrādi jātiek! "Ceļa cirtēji" sauksies šī luga Un kas tur darbosies? Nu to jau mums nav lemts zināt ātrāk, kamēr uzliks plakātu, ka tāda izrāde vispār būs.
Šodien izlaidām atkal vienu līkumiņu. Atkal bijām līdz "nieka' mājām un vērojām viņa logu. Tad nodzisa uguns un viņš ar ... ar... ar to gaŗo "dildu" pfū...tu! parādījās uz ielu. Un tad mēs sekojām un ar līkumu aizskrējām priekšā viņiem un sagaidījām tos Dailē. Man šodien viņš nepatika. Varbūt tādēļ, ka redzēju no sāniem. Viņa acis ir tiešām brūnas, bet vai tik glītas kā uzrakstīja Ziga mūsu vēstulē. Droši vien viņš paskatījās spogulī, kad izlasīja par "divām brīnišķīgām acīm".
Ko viņš saka uz to trako vēstuli?
Vai tik tā gaŗā "dilda" arī nelasa viņam domātās vēstules? Nudien tad tai vajaga pa galvu! Bet kas viņa tāda ir? Tas ir, kas viņa viņam ir? Viņš teica: "Kas Tev tur tik smags iekšā?" kad saņēma no viņas koferīti, lai to apnestu. Priekš kam viņam tas spieķis bija? Vai lai kādam pa tumsu krāmētu, kas paliek par uzbāzīgu. Jā, uz Tu viņš viņu uzrunā. Tad jupis viņu zin, kas viņam tā par rada gabalu ir. Vienā istabā dzīvo, abi strādā teātrī. Nu tieci nu gudrs. Sieva taču tā nav? Vai tad viņš nu būtu tik stulbs, ka ņemtu tik gaŗu sievu. Šī jau viņu var padusē pasist. Ne, nē, "nieks" nav tik dumš. Bet ja nu māsa? Negribas ticēt! Kur ta šī tik gaŗa būtu izaugusi un šis jau nu ir gan no mazajiem. Bet patīk gan man viņš!...
Domāju kā viņu varētu iespaidot un uzvest uz īstā ceļa. Un vispār sadomājos gaŗi un plaši. Gandrīz gribēju jau sev iestāstīt, ka esmu viņā iemīlējusies, bet tas man neizdevās.
Šodien biju uz "Viļņojas jūŗa" otru reizi. Biju daudz ko aizmirsusi, bet daudz arī palika prātā. Šoreiz labi novēroju Adernieku tāļskatā un atkal uzpeldēja vecās jau aizmirsušās jūtas. Viņš taču ir tik lielisks. Cik brīvi un lokani viņš jūtās uz skatuves. Tomēr Valdmanis tik labi man nepatīk lai nu vai kā... (ienāca Rita un vārda pilnā nozīmē mani iztraucēja.
Ziga teica, ka gaismas skatā Lilita ar Stempu saskūpstījušies, bet šoreiz tā vis nebija. Bet skūpstu dabūja Stemps no Lilitas pašā beigu skatā uz kuteŗa. Tas bija tāds rotaļīgs un viegls, ak par to varēja tikai pasmaidīt. Nē "uz Vilņ.j." es laikam varētu iet un iet un man nekad neapniktu. Bet interesanti kad būs tā jaunā luga gatava. Tur tēlo Filipsons, Lilita, Laiva, Leimanis un vēl citi, kuŗus neatceros vairs.
Bet vēl taču man jāredz "Ceļa cirtēji" Tur taču arī Lilita ir galvenā lomā.
trešdien, 26.dec.
Šodien no rīta kārtīgi izgulējos un tad staigāju meklēdama kurpes. Skolā aizgāju tikai uz divi pēdējām stundām. Laima projektē kaut ko par Jaungada sagaidīšanu pie viņas. Varbūt, ka iznāks arī kaut kas. Tur mēs būtu tieši puse no tā skaita, kas bija paredzēts Ziemassvētkos tur būtu: Laima, Aija, Ziga un es no meitenēm un Aivars, Žanītis, Žoržs un Gunārs no zēniem. Tā tad astoņi. Labs skaits. Vairāk nemaz nevajaga.
Uz laukiem jau arī man negribētos būt Vecgada vakarā un tādēļ, kādēļ gan nebūt tik jaukā kompānijā. Bet man taču vēl jāmācās, Rutel, saņemies vēl pēdējo vakaru un tad varēs divas nedēļas slinkot.
Ar tevi, Rutel, iet uz slikto pusi! Tu sāki sevi iespaidot, un tas jau nu ir pavisam slikti!..
piektdien, 28.dec.
Skolā jau vairs nekādas kārtīgas mācības nenotiek. Tikai dauzās un vairāk nekā. Ziga tikpat kā mani nemaz neredz un es viņas jau arī nē, viņai pašai savs Žoržs un ar to jau vien pietiek. Es jūtos šovakar briesmīgi nogurusi. Nepatīk neko darīt. Man vajadzēja kādu dzejoli iemācīties, bet es nemaz nepakustinu pirkstiņu, lai pie tā pieķertos.
Šodien tā izdomāju, kāpēc G vietā nav kāds cits. Varbūt tad man atgrieztos dzīves prieks un vispār griba uz kaut ko. Viņš taču man šķebina un nemaz nepatīk, bet dažreiz es tā izturos it kā man viņš patiktu Tīri kauns!
Un G. varbūt iedomājas arī to. Bet tagad man tīri nelabi apmetas par to domājot.
Es nezinu, kādreiz vēlos viņa tuvumu, bet pašlaik domājot par to man sametas gluži nelabi un dusmas uz sevi, ka es kaut ko tādu varu rakstīt.
Tagad mazā istabiņa pārnāks manā īpašumā. Gribu iekārtot kaut cik glītāku. Tas ir cik nu viņu glīti varēs iekārtot. Varbūt, ka varēs arī no tās kaut ko iztaisīt.
Nu to jau sākšu šodien pārkārtot. Tikai mani vēl šodien traucēs vecmāmiņas gulta, bet gan jau to drīzumā izvāks.
Tad māmiņa pāries gulēt pirmā istabā un es savu mazā galdiņa atvilknīti varēšu pārlikt rakstāmgaldā. Un to varēs arī aizslēgt.
Nu gan es atkal būšu savā elementā. Nu tik šodien pie darba!...
Pirmdien 5.nov.
Nu jau trīs dienas "šķēverējos" pa māju un vēl nekas prātīgs nav padarīts. Šodien pat tā strādāju, ka saraustījos un tagad tīri nelabi griežas: Ō! Bet ir taču kaut kas jauns! Pašlaik rakstu pie elektrības gaismas. (Tīri jocīgi - atkal elektrība) Nu jau vairāk, mazbikiņ, kā gads bez elektrības pagājis. Tagad jau arī nevar dedzināt cik grib, bet tomēr ir kaut kas.
Vēl mana istabiņa nav iekārtota, bet rīt ceru, ka paspēs izdarīt. Būšu gan tad es priecīga.
Skolā iešu tikai piektdien. Šitās dienas jau tur nav ko rādīties, svētki jau vien ir un tad jau viss iet "kuču voču".
Trešdien uz "Ceļa cīrtēji" es netikšu, jo Ōmi glabās. Nekas, aiziešu kādu svētdienu dienā. Vajadzēs man reiz saņemties un aiziet uz Nacionālo teātri. Citādi tur es nevienu lugu neredzēšu. Ziga jau nu gan mani laikam gaida, bet man taču tagad neiznāk aiziet. Viņa laikam šuj sev brunčus, citādi jau atskrietu.
Otrdien, 6.nov.
Nu mana "rezidence" ir sakārtota. Jūtos neizsakāmi labi savā istabiņā. Un pietiekami glītu arī to dabūju. Vēl tikai vajadzētu kādus zaļumus vāzēs un tad būtu viss apmierinoši. Man jau līdz kaklam bija šī mūžigā krāmēšanās.
Biju aizgājusi pie Zigas, bet tā jau nebija mājā. Gāju garām Dailei. Jaunās izrādes pirmizrāde ir ceturtdien. Atkal nekā. Cerēju, ka būs rītvakar, bet tā kā par spīti ir atlikta izrāde viena diena vēlāk. Nekas, aizies vēlāk. Tā jau es sevi mūžīgi mierinu.
Jaunajā ceturksnī būs mazliet jāpamācās, citādi jau neies cauri. Gribas taču dabūt labākas atzīmes, vai... vai arī vairāk ko citādā ceļā iegūt t.i. vairāk lasīt.
Gribētos tā dūšīgi sistemātiski kaut ko lasīt un arī tad kaut ko jēgtu citādi es galīgi esmu par stulbu. Tā jaunu galu galā neiet. Kaut cik inteliģences taču jāiegūst.
ceturtdien, 1.nov.
Šodien uzbūvējām atkal "niekam" vēstuli. Un protams to arī aiznesām. Pēc tam gājām uz Daili. Pa ceļam sastapām Filipsonu, tas gāja uz rādiofonu. Dailē pirmo reizi kāpu pa aktieru kāpnēm. Nupat man ienāca prātā, ka vajadzētu tās sienas avīzes dabūt izlasīt. Nez ko šie tur salikuši iekšā. Laumu Paegli nesastapām. Ziga uzrakstīja vēstuli ar lūgumu pagādāt trīs biļetes uz pirmizrādi. Redzēju skatuvi šaušalīgā izskatā...
Skolā arī Teikai palūdzām, lai pagādā mums biļetes. Tad jau gan varbūt mēs dabūsim labas vietas.
Teika pastāstīja, ka Almai Ābelei vīrs esot Jānis Priede (Kas tad tās par muļķībām.) Pirmā mirklī apstulbu! Šitāds trakums! Tad jau Lilita ir šķīrusies no sava vīra! Un Alma viņu nocēlusi. Tīrie trakumi vien ir ar tiem aktieriem. Nudien, tur nu gan nav nekādas kārtības! Leonīdam Leimanim sieva resp. trešā sieva esot Elvīra Berģe, resp. Elvīra Leimane. Esot nāvīgs uzdzīvotājs. Kaldovska smēķē. Man jau nu gan tas nepatīk, bet varbūt viņa nervu nomierināšanai to dara. Ja vispār papiros tam līdz.
Patvertnē, kad Šmits bijis iesūcies, Kaldovska esot viņu sapurinājusi un nospiedusi gultā, lai guļ. Bet vispārīgi saticība esot bijusi liela. Šmits rūpējies dikti par Kaldovsku un vienmēr tik prasījis, vai Tev to nevajaga, vai to. Viņu abu puika iekarojis visus un bijis visu luteklis.
sestdien, 3.nov.
ŌMIS †
Tā es vakar arī neierakstīju. Un nevarēju arī. Nebija tādas dūšas. Vakar agri no rīta nomira Omis. Viņai nu šīs zemes ciešanas vairs nav jānes. Labi ar tā, jo grūti viņai bija. Kā nekā jau ir vairāk kā gads kā Omis guļ uz gultu. Vakar pievakarē daudz runājām par Omi. Viņa tomēr lai gan veca, tomēr dzīvoja laika garam līdzi un vairāk mīlēja romānu nekā dziesmu grāmatu. Dzīve jau vecuma dienās pie meitām bija laba, sevišķi jau pie tantas Martas, pie mums jau bija vairāk jāpastrādā. Atceros, cik vienmēr smaidoša viņa bija Kaugurmuižā. Man ļoti patika viņas gaišā istabiņa. Un cik viņa vienmēr čakla bijusi. Gandrīz nekad neredzēju viņas rokas bez darba klēpī turam. Viņa bija jauka vecmāmiņa, tikai pēdējā gadā pardaudz man lekcijas lasīja. Un man jau nu tas nepavisam nepatika. Es jau nu visasākā esmu bijusi pret viņu, bet man jau nav vispār mīlīga daba kā piemēram Bubim. Tas jau mūžīgi bija glaimīgi smaidīgs un nevienu asāku vārdu nedabūja pār lūpām. Kā pašlaik es vēlos, ka Bubis būtu mājā. Varbūt nu mums sāktu "klapēt". Tagad gūtu arī kaut ko no viņa. Viņš man ievadītu pa pareizām sliedēm. Nu tikai es viņu sāktu tā īsti mīlēt, to es tagad jūtu.
tuma, kas 15.aprīļa vakarā bija ne arī omulības.
Tagad "punktierē" "mūsu kakts" kaut kur nosvinēt Ziemassvētkus, vai tas izdosies un kā tas izdosies, to jau redzēs. Šoreiz gan tad es apskaužu Zigu, ka tā varēs būt "Grāvīšos" kopā ar Žoržu. Viņiem jau tur droši vien ies lieliski, bet es kā parasts atkal jutīšos viena. Nav un nav tā kā vajaga! Mācīties arī pavisam negribas un citu arī es neko nedaru.
Cauka esot sajūsmā par mani. Viņš teicis: Ja no Voska nekas neiznāk, tad es neko nesaku, bet Šleiere jau gan veiks kā nākas", vai nu tā vai citādi, bet tā doma tāda bijusi.
Es nožēloju, ka Cauka nebija to vakaru, tad vismaz varētu izlekt polku vai nodejot kādu kārtīgu valsi.
Šodien Jelgavas teātris viesojās pie mums. Nebija nekas sevišķs. Patika Cauka sieva. Viņa ar milzīgu izteiksmi dziedāja "Ai, ciemiņi, ai, kaimiņi", "Meitenes vēstuli strēlniekam" un ārkārtīgi man patika "Mātes gars". Viņai nav plaša balss un vēl pie tam ļoti savāds tembrs, bet kopsummā labāk aptika kā otra dziedātāja.
sestdien, 8.dec.
Skolā nu uz dienas kārtības ir 22.dec. respektīvi vienas klases daļas eglīte. No mūsu klases 16 cilvēki ir nodomājuši sarīkot vakaru pie Ausmas. Tur sanesīsim ko nu katrs varēs un domājams, ka iznāks lielisks vakars. Ir nodomāts svinēt cauru nakti. Galvenais sarunu temats - tagad par 22.dec. Pārējā klases daļa raugās uz mūsu kaktu ar šķībākām acīm. Un Daila jau tikai nokrekšķinās un savelk acis. Anīts teicis: "Ja jau laba galva, tad var saprast par ko iet runa".
Man jau arī ir tīri patīkami ap dūšu, padomājot par to vakaru. Būs reiz atkal tikai no mūsu klases...
Nupat māmiņa pienāca pie mana galda un teica, ka prātīgākais arī esot mācīties vēlāk vakarā, jo rīta netiekot augšā. Man sanāca "ņirdziens", jo es taču pat grāmatu rokā neesmu paņēmusi. Visu laiku lasīju numerācijas kārtībā Buba zīmītes Birutai. Kā nekā mans brāļa kungs jau pamatskolas 6.klasē rakstījis tiešām "iespaidīgas" zīmītes meitenei. Nudien, viņš tīrais velns bijis. Galu galā, kas to varēja domāt no tik godīga puisīša, kāds viņš bija mājā. Bet viņiem tur tajā licejā vispār ir bijis pavisam cits gaiss kā tagad.
Šodien tas, ko es domāju par Gunāru piepildījās. Galu galā tīri labi var pazīt cilvēkus. Šodien izgadījās skolā ieiet pagraba telpās, kur Žoržs mani iespundēja kādā "būcenī". Protams "nejauši" tur gadījās arī Gunārs un šis nu tā pavisam jocīgā balsī teica: "Ja Tu bļausi, tad tik Tu redzēsi!" es teicu, ak bļaušu ar un tad šis gribēja mani ar vārdu sakot "nozīmogot", bet es pamatīgi sāku skrāpēties un tanī mirklī Žožs attaisīja durvis. Pēc tam Gunārs dabūja no manis redzēt dažu labu irōniski skatu.
Tā tad Gunārs ir tāds! Fui! Droši viņš apietos tā ar kuŗu katru...
svētdien, 10.novembrī.
šais dienās dzīve ir ritējusi tiešām tempā. Pirmkārt jau naktī no 2. uz 3.nov. bija visas klases nozīmīšu vakars. Gods godam - tas nu šoreiz izdevās un pie tam visi ir tādā sajūsmā, ka grib rīkot līdzīgu vakaru pēc katra ceturkšņa. šai vakarā vērtīgākie jau bija puikas - Aivars, Gundaris, Andris u.tt. Mūsu klasē vispār zēni ir aktīvāki par meitenēm. Negribētos tieši rakstīt visu, ko darīja, bet viena otra ideja bija tiešām specifiska. Tā kā lielākā daļa mēs esam "teātra" ļaudis, tad uz ātru roku uzgrūda operu ar pašu sižetu, kompozīciju un izpildījumu. Tad bija arī viens otrs skečs un dažādi individuāli priekšnesumi. Nakts pagāja ātri un negribējās nemaz iet uz skolu gājiena mēģinājumā. Pēc šīs nakts visi it kā klasē tuvāki kļuvuši. Ir tomēr labākas attiecības.
Tad vēl viena negulēta nakts nejauši gadījās pie Rugājas pēc mūsu pulciņa izrīkojuma. Tā bija tikai tādēļ, ka Rugājas paziņas laimēja torti un to visžēlīgi atdeva "aktieru" notiesāšanai. Tā nakts pagāja arī visai labi. No nozīmīšu vakara man nāk līdzi palama Kobiņš - kuŗas krusttēvs ir Andris. Bez tam esmu kļuvusi tik ievērojama, ka man jau veltī dzejas. Un te nu ir mana krusttēva veltījumi: (tos ielikšu šinī lpp, ceru, ka tie nepazudīs).
Lai nu cik rožaini neietu attiecībā pret klases biedriem un vispār tāda veida sarīkojumos, man tomēr ir pavisam nelaba dūša. Indrānu mātei arī it kā jāsaka ardievas, jo Aivars atsakās taisīt technisko pusi.
Būtu nu es bijusi tik gudra un aizgājusi uz Dailes kursiem. Vismaz kaut kas būtu, bet tagad nav nekā sirds uztaisīšanai...
pirmdien, 11.nov.
Ko līdz, ka Tev veltī dzejas, ja sirds tik tālu ir no tā. Rutelei uznākuši atkal skumji brīži. Negribas pat smaidīt. Pašlaik sirds ir tik pilna, ka gribās raudāt un raudāt. Pati nezinu - kādēļ. Bet nav labi - to jūtu. ko gribētu? Arī nezinu. Tomēr zinu gan. Dailīte vienīgā, kas mani var apmierināt. Tur esot viss parasti aizmirstās.
Jā, kādēļ gan man nav lemts Dailītē iet kursos? Pa daļai pašas vaina. Man ir laikam par daudz aprēķinātājs prāts. Tas man daudz ko liedz darīt. Es nevaru tā kaut kur strauji mesties iekšā. Vispirms es apdomāju, pārlieku. Un meklēju arī bieži praktisko pusi. Droši vien man tādēļ nelaimējas parasti, ak pa gaŗi es domāju. Man nav tās trauksmes, kas man būtu vajadzīgs. Bez tam es pārāk sevi kritizēju - tas nav labi. Citi tura mani par iedomīgu, ja viņi zinātu cik maz nu varētu teikt pat nemaz man šī īpašība piemīt. Bet daudzi to nesaprot un paši neapzinādamies dara man pāri.
Mani baida nākotne. Un arī tagadne šķiet pavisam drūma. Mācīties esmu jau sen aizmirsusi. Bet tomēr ir nepatīkami saņemt sliktu liecību.
Man it kā pietrūkst mīlas. Ja kāds man pasaka ko mīļu man gribās raudāt. Kādēļ? Tikai aiz prieka, ne jau sliktas sajūtas. Attiecībā uz cilvēkiem es šausmīgi jūtīga. Man nav vienaldzīgi, ko katrs domā par mani. Katra slikta doma man ir samaitāts garastāvoklis - jūtos nospiesta.
Bieži apliek tāds rūgtums sirdī, ja kāds ko nepelnītu pasaka, bet to jau neredz. Nav manā dabā - parādīt to, esmu tanī ziņā ārkārtīgi jocīga. Es daudz ko nevaru pateikt un daudz ko nevaru mierīgi panest. Es esmu tik pesimistiskā garastāvoklī, ka pašai riebj.
laikā. Tad varēs aiziet uz kādu cēlienu un pat uz visu lugu. Nē jaukas izredzes ir tais divi nedēļās. Un tas taču ir diezgan gaŗš laiks.
Esmu jau savāda - izārdīju Ritas adīto gabaliņu Aivara cimdā. Man gribas, ka tos cimdus esmu viena pati adījusi. Jocīga tieksme, vai ne, Rutel? Bez tam Tu esi pavisam jocīga un to Tu nevari noliegt. Tu skumi, ka A. ar Tevi abiturientu vakarā neizdejoja gandrīz nevienu deju. Kas tas ir, meitēn? Ar Tevi tomēr nav kaut kas kārtībā. Tu aplieci tāda pavisam domīga un nerunīga. Un to taču Tu pati labi zini, ka Daile Tev pašlaik ir vienīgā un galvenā. Nu tādēļ, ko Tu vēl domā. Esi nu gudra un netaisi nekādus izlēcienus. Es jau zinu, Tev nav drauga un tas ir tas galvenais. Tev gribas ar kādu no sirds izrunāties, bet tāda nav. varbūt arī tādēļ esmu tik ķerta uz Daili, ka man nav kur savas jūtas dalīt. Nu, meitēn, pacieties, varbūt radīsies draugs. Un pie tam īsts draugs. Un tad Tev būs labi. Tev taču vienmēr liekas, ak pagātne ir bijusi laba. Bet šodien Tu šaubies, neesi tomēr pagātnē pareizi darījusi. Bet kādēļ nožēlot pagātni, ja nākotnē Tu gatavojies pielaist tādas pat kļūdas. Tādēļ, Rutel, domā par rītdienu un domā kā Tu to pareizi aizvadīsi, ali nebūtu jāsūrojas par pagātni...
Ar to Jaungada gaidīšanu laikam mums nekas nesanāks. It kā šķeļas klase tomēr, domājot par to. Nu, gan jau redzēs.
1947.g.
8.janv. - trešdienā.
Brīvlaika lielākā daļa ir nogulēta. Jāsāk jau domāt atkal par skolu. Roka jau pat atradusi no rakstīšanas. Cik ātri cilvēks atrod no visa kā. Droši vien tāpat atradīs arī no skolas...
Mana kladīte bija uz laiku ieslēgta, tādēļ neiznāca rakstīt. Pēdējās skolas dienas noņēmās ar pārbaudījumiem resp. - kontroldarbiem. Tad bija klases vakars - resp. nakts, kas neizdevās, jo it kā nonīka. Brīvlaikā nekā ražīga neesmu apdarījusi un droši vien nepadarīšu arī.
Pa Daili esmu nodzīvojusi gan pa krēsliem, gan pa grīdu, skatoties mēģinājumā. Lai slavētas tās dienas, kuŗas es pavadu Dailē.
Skolā sāksies atkal strādāšana. man jau būs mazliet jāpiespiežas, jo pavasaris tuvojas. līdz ar to eksāmeni.
piektdien, 10.janv.
Brīvdienas skrien mirkļa ātrumā. Nekas nav padarīts. Ir tikai tā "šloderēts" vārda tiešajā nozīmē. Vakar biju uz "Bachčisarajas strūklaku" -sen nebiju baletu redzējusi. Ļoti patika Pankrate - Marijas lomā. No vīriešiem gan nekā iezīmīga nebija, bet iztikt jau varēja. Nav jau vairs Fibika, Saules u.t.t.
Pēc tam pārgulēju nakti pie Rūtas. Nopļāpājām līdz kādiem 4iem noteikti. Apgriezām visu apkārt - gan krustām gan šķērsām. Dabūju daudz ko jaunu dzirdēt. Rūtiņa iedeva izlasīt savas atmiņas par sanatorijas vasaru - lasīju tiešām ar lielu interesi un jūsmu. Tik dzīvi attēlots viss, ka pilnīgi sajustu visus tos ļaudis sev tuvumā.
piektdien, 4.okt.
Šodien atkal divas stundas nopļāpāju ar Vizmu par visu ko. Viņa mani ierosina vairāk domāt. Esmu gan es ļoti iespaidojama. Es parasti padodos tam cilvēkam, kas man vistuvākais pie reizes. Bieži pati sevi pieķeru, ak nerunāju pati savas domas, bet gan atkārtoju kāda cita domas. es nemanoti piesavinos piem. Vizmas uzskatus un pēc tam man šķiet, ka tie ir mani.
Manī gan vēl nekas nav izveidojies, nobriedis. Pavisam aplami ir, ka esmu pēdējā ģimnazijas klasē. Bieži apdodos pavisam pamatskolnieka aušībām un nemaz nejūtos kā pieaudzis cilvēks. Man nav arī nekāda griba mācīties vairs. Esmu jau pagaidām zem viduvējās skolnieces līmeņa un tas sliktākais ir tas, ka nejūtos tādēļ slikti. Šodien divnieku saņēmu ar mierīgu prātu un domāju - gan jau izlabos.
"Indrānu" otrs mēģinājums ir bijis. Tajā it kā es esot lasījusi labi - pat ar zināmām iezīmēm, bet pagaidām pati to nesajūtu. pagaidām tikai lasījām un izņēmām 2 cēlienus. Tomēr laika daudz aizņem, jo pa starpām jau jāpakuļ nieki arī ir.
Kas attiecās uz klasi, tad nekā jauna tur nav, izņemot Elvīras mūžīgo apcelšanu un Humera bravūru.
Vizma joprojām iet Dailes kursos un mācās dažādas interesantas lietiņas.
Viņa daudz ko zina tagad par Daili un līdz ar to arī man tas nepaliek noslēpums.
svētdien, 6.okt.
Šodien mūsu skolā "Jelgavas Dramas teatris". uzveda "Bāka uz salas". Redzēju jau otru reizi. Bet šoreiz aktieri spēlēja labāk kā pirmizrādē. Kaut gan pie mums dekorācijas nebija tik labas. Ienākumi mazliet būs. Par to varēsim nopirkt aizkaru... Jā, būs taču pēc mums kas paliek... Šodien atkal pēc izrādes jutos pavisam nospiesti. derdzās viss apkārtējais skaļums. Gribējās būt vienai un - ne vārda nerunāt.
Cik šodien gan man slikta dūša. Gribas tā vien, ka labāk es pasaulē nemaz nebūtu bijusi. Galu galā - kāpēc jādzīvo man - kam nav nekādas nozīmes dzīvē. Šķiet tā pat es ilgi nedzīvošu, kādēļ tad man bija jābūt. Šodien gribētos būt tik saltais pret visu pasauli, visus. man uznāk tik nelabas domas. Bet kādreiz man gribās būt tik mīļai un labai pret visiem. Un gribas, ka tādi visi būtu pret mani. Es ciešu tikdaudz no cilvēkiem, bet viņi jau to nemana.
Vaina tā - esmu palikusi šausmīgi jūtīga. Varbūt es sevi pārsātinu ar pārdzīvojumiem (t.i. ar skatuves tēliem), bet varbūt kļūstu nervoza vispār tādēļ, ka apstākļi arvien pasliktinājas...
ceturtdien, 10.okt.
Pāri baltam grāmatas vākam rāpo "mārīte". Nez kur te rudens laikā gadījusies. Kā viņa spēj tik ilgi dzīvot telpā un ko viņa ēd?... Tās ir tādas pēkšņas iedomas, bet nupat jākonstatē tas, ka rīt laikam Laimai būs japieraksta mīnus manā zinību grāmatā.
1946.g. 29.janv.
Ko sievietes saka vīrietim, kas viņu mīl, tas ir rakstīts uz vēja un tekoša ūdens.
Atkal jau Aivara roku darbs!
8.martā.
Varbūt, ka es.. domāšu, vai arī citi domās, ka es Aivaram esmu devusi lasīt savu dienas grāmatu. Ne, nē, tā tas nebija, bet tā kā man bija paradums nēsāt skolā šo kladi līdz, lai kaut ko ierakstītu, tad arī gluži dabīgi, ka tā nonāca Aivara rokās, jo kas gan nenonāk Aivara rokās! Un ko gan nedzird Aivars! Tas jau nemaz nav uzrakstāms. Protams Aivars nelasīja neko, jo vispār viņš ir ļoti pieklājīgs zēns. Ja jārunā par pieklājību, tad tiešām reti tagad var sastapt tik pieklājīgus zēnus kā Aivaru. Kad jau par Aivaru, tad Aivaru.
Šogad viņš mūsu klasē pirmo gadu, jo bijis franču klasē. Un mēs jau tagad esam apvienoti. Pirmo reizi, kad atceros viņu redzējusi, ir Ģertrūdes baznīcā, kad viņš dziedāja "Ave Maria". Es atceros, ka toreiz stāvēju pavisam tuvu viņam un tiešām apbrīnoju viņa balsi. Un tagad skolā - es atceros, ka viņš sarunājās pašā sākumā ar Zigu un Ziga vēl teica, ka Aivars it kā esot viņā iemīlējies, vai kaut kas tamlīdzīgs jau bija. Atceros, ak vēl par to ironiski pasmīnēju - cik ātri Zigai "ķeras". Tad izkarojām vietu Laimai un Bebim priekšā un tā nu Aivars iznāca mums tieši priekšā. pamazām sākām iepazīties. Un nu jau viņu, es tā domāju, pazīstu tīri labi. Kādreiz ar viņu runājot esmu izrunājusies par daudz, tā man liekas. Bet man ir tāda sajūta, ka ar Aivaru runājot kuŗš katrs var būt atklāts.
Tikai ir dažas lietas, kas man nepatīk un tās ir, tas, ka Aivars tik jauns būdams smēķē un mīl ieskatīties glāzītē. Man tas pilnīgi riebj un man sakāpj nelabums uz augšu, kad par to domāju un tad vēl - viņš taču varēja būt mazāk iedomīgs, jeb vai viņš tēlo iedomīgu. Vismaz man patīk, ka viņš pats atzīstas, ka ir iedomīgs. Rūtele saka, ka viņš jau no mazām dienām tāds esot. Vēl kas - man viņa balss nemaz tik sevišķi nepatīk. Vienīgi "Zilie sapņu kalni" labi skanēja. Bet pārējās dziesmas viņš dziedāja it kā spiežot, vai arī atdarinot kādu slavenu dziedoni. Sirds, man šķiet, viņam laba. To jau, tā sakot, var nojaust no dažādiem sīkumiem. Maz no zēniem var dzirdēt arī tādus vārdus kā: "Es savu sievu uz rokām nēsāšu!" Mūsu zēni parasti tā nerunā. Un piemēram, skatoties uz Haraldu, šķiet, ka viņu gan vajadzēs sievai lutināt, viņš bieži taisa tādas grimases kā mazs bērns. Un ļoti mīl, ka viņu visādi "apčubina". -
Nez kāpēc es te to visu sarakstīju?!
Tikai lai nu nedomā, ka tādēļ ka esmu "ieķērusies". Šoreiz jau gan tā nebūs.
Pirmdien, 9.dec.
Šodien Laima atkal taisīja "izlēcienu". Neparakstījās, ka būs klases vakarā. Nez vai viņa gribēja radīt satraukumu klasē. Nu protams, tas taču nemaz nav iespējams, ka bez Laimas varētu kādu vakaru nosvinēt. Protams Aivars tūliņ apjautājās: "Laimiņ, es Tava vārda te neredzu, ko tas nozīmē?" Es uz to varu atbildēt: "Tas nozīmē, ka Laimiņai vajaga sensacijas. Viņai vajadzīgs tas satraukums, kas norisināsies viņas dēļ!" Trīs tūkstoš velnu! Galu galā, kādēļ tam cilvēkbērnam vajadzīgs tāds kalngals. Nu protams - bez klases lauvas jau nevar dzīvot. Viņa ir paradusi būt priekšgalā un tas ir viss. Grēks teikt, bet es labprāt viņai nolauztu ragus... Nupat aizdomājos līdz klases vakaram. Vajadzēja man tomēr ar Rūtu kopā ko sagudrot - labi efektīgu. Vismaz nokļūt priekšgalā ar priekšnesumiem. Es jau to viegli varu - ar deklamācijām. Bet varbūt ar ko citu arī vēl varētu. Būtu nu man ātrāk nokārtojušās tās atzīmes, tad varētu padomāt...
otrdien, 10.dec.
Vai rīts saka, ko vakars dos? Vai nakts teiks, ko rīts dos? Ne, nē. Un tad jau arī nebūtu dzīve tik skaista un pārsteigumu pilna kāda viņa ir tagad.
Šorīt no rīta drebēdama gaidīju smagu iekrišanu ģeometrijā, bet vakarā smaidoša klausos, ko stāsta Maestro, ko dod Dailes ļaudis. No rīta vēl nezināju, ka vakarā kļūšu iepazīstināta ar cilvēku, ar kuŗu tikai sapņos varētu sarunāties, ja nebūtu mīļā labā skolotāja Rugāja. Kā viņa saprot jaunatni! Nu un tagad Klētniece tika iepazīstināta ar mani - un otrādi. Tur taču cilvēkam jālēkā uz vienas kājas. Varbūt ir smieklīgi, ka es tā to izjūtu, bet, kas sakarā ar Daili, to citādi nevar izjust. Tur var tikai aizrauties, aizrauties tā, ka visa pārējā pasaule paliek vienaldzīga. Aiz mākoņiem aizliek Bumbas spīdošais pakausis un viņa drauds "Ātrāk, ātrāk!" un man pretī spīd tikai šovakar redzēti daileniešu gaišās sejas. Vēl ausīs skan Klētnieces "Ai, aijā!", kad viņu iepazīstināja ar tik daudz smaidošu sejiņu. Es jau nu kusu galīgi laukā, Rūtiņa arī, bet ko pārējie, to nezin.
Tagad nāk jau nakts, bet es nemaz vēl nevaru aptvert cik daudz laba devusi man šī diena. Cik daudz spara manī rodas tad, kad esmu starp Dailes ļautiņiem. Tagad protams būtu ar mieru vai visu nakti strādāt, bet prātīgāk laikam būs iet gulēt un no rīta celties - lai gan - ak vai - cik rīti jau nav nolemti mācīšanai, bet nekā. Bet rītu gan - es varēšu, ja nē, tad es vispār dzīvē neko nevarēšu.
svētdien, 15.dec.
Es taču tagad tik daudz kavēju skolu. Nemaz domāt negribas, ka būs jau otrs ceturksnis cauri.
Bet labi tomēr, ka brīvlaiks drīz būs. Tad varēs izdarīties, ko gribēs. Tik daudz nepadarīta un tik daudz būtu ko darīt. Bez tam - šo brīvlaiku uz laukiem gan nebraukšu. Nav nekāda patika novazāties pa vilcieniem. Tik labi taču ir pašam savā mājā. Bez tam gribētos slēpot un justies labi. Man tādas aizdomas, ka pa brīvlaiku būs teatra izrādes skolniekiem agrākā
svētdien, 1.dec.
Pašlaik es zinu tikai to, ka man vajadzētu šausmīgu pārmācību. Galu galā - ko es daru?! Es situ laiku - tikai blaziereju. Un šodien jau nu es arī neesmu pie pilna prāta - man rīt divi klasdarbi, bet mācījusies neesmu. Pie tam abos priekšmetos gribu uzlabot atzīmes. Gribētos sevi lamāt no panckām ārā - bet tas jau neko nelīdz. Laikam man derētu tikai kāds liels lūzums, bez tā es uz sliedēm netikšu. Kauns taču padomāt, ka saņemšu atkal liecību ar trijniekiem. Galu galā vai tiešām es gribu izdarīt tā, kā puikam bija - beigt ar veselu strīpu trijnieku...
Man pašai kauns - bet labot es neko nelaboju...
ceturtdien, 5.dec.
Šodien tāda svētdienīga sajūta, jo nav jāiet skolā. Protams atkal situ laiku. Paspēlēju klavieres, pakārtoju māju un tā arī vakars klāt. Jāada cimdi Aivaram, bet nav glītas raksta krāsas, būs jāpameklē krāsa un jānokrāso baltā. Jā, viena daļa skuķu sajūsmināta par to, ka zēniem adīs cimdus uz svētkiem.
Šodien gudroju, ka pēc skolas beigšanas būtu jāiestājas dramatiskajos kursos un muzikas skolā, ja abas vietas pabeigtu, tad kaut kas arī būtu. Ja ne viena, tad otrā nozarē.
Man tik bieži uznāk vēlēšanās deklamēt, vai ko citu darīt, tikai ne sēdēt un kaut ko neinteresantu kalt.
Pašlaik man ir tāda sajūta: kā es mācītos Dailītei. Vajagot es ticēt, nedrīkstot būt apziņa - es neko nevaru.
Man nekad gan nav bijusi apziņa - es varu un pie tam labāk kā citi...
Tagad drīz pienāks cits gads. Skolā ar "Indrāniem arī neko nevar darīt, jo it kā neesot šī Blaumaņa luga atļauta. Kā gribētos, ka ko lielāku tomēr iestudētu. Bet gribētos notēlot kādu lielāku jaunu lomu. Indrānu māte - tas ir pārāk grūts uzdevums. jo tur taču ir tikdaudz jāstrādā, lai dabūtu gaitu, balsi un mierīgumu. Cita lieta būtu ar lomu un kur nav jāapslāpē jaunība. Bet tagad vispār lugu ir tik maz, ka nemaz nav izvēles.
Nupat pašķirstīju kalendaru - un nobijos - tikai trīs nedēļas līdz šī ceturkšņa galam un man tikpat kā atzīmju nav. Nu šinī ceturksnī manā liecībā droši vien smaidīs atkal trijnieki. Nu ko lai dara, ka no viņiem vaļā netiek.
piektdien, 6.dec.
Šodien, no skolas nākot, aizstaigāju Laimdotai kādu gabaliņu līdz. Runājām par mūsu klasi un nākotni. Tā diez cik spīdoša viss nerādās.
Tieši meitiņu mums maz, kas studēs, toties zēnu lielais vairums. Man kaut kā Laima tomēr uztrauc. Viņas tuvums man tomēr nav diez cik patīkams. Cik Laimu apzīstu, tad nekad gan viņa nepielaidīs to, ka otrs var ko vairāk kā viņa. Vai arī citādā veidā izpaužas viņas pārākums. Tas tiesa, galva laikam viņai laba, bet pēc viņas domām, tikai viņa vienīgā mācās un dara pareizi. Kā šodien pat, viņa mēģināja iegalvot, ka Auša kaļoties, tādēļ viņai neejot kādreiz. Bet tas taču nemaz nav tiesa. Lai vēl kuŗš tā ar prātu mācās kā Ausmiņa. Bez tam visās lietās viņai ir tādas kustībās, ka tikai taisies no ceļa nost. Kā tas var nepatikt. Un mani jau tas ga-
sajūtām, braucot pār pagaidu tiltiem un tiltiņiem, ar slaidu loku mašīna apstājās pils priekšā. Tur protams atpūšas tikai krievi. Drīz vien varējām turpināt ceļu. Priekšējā solā tika nolikta ābolu kaste. Tā tiešām vilināja. Man blakus sēdošā studente acis vien bolīja aiz briļļu stikliem, līdz beidzot nenocietās un sāka pa tumsu grābstīt pēc lieliskajiem augļiem. Un drīz vien trīs smejošas mutes gremoja puszaļos ābolus. Mūsu ceļojums drīz beidzās. Mēs to bijām pavadījušas vienā smiešana...
Vakar biju uz "Sendienām". Par tām respektīvi par to nav ko iebilst. Klētniece ar Dimiteru tiešām rādīja klasi, Vispār visi taču bija tik labi. Pati luga pantos - mazliet atgādina Šekspīra lugas. Lieliskas atskaņas un vispār valoda viegla un uztverama ātri. Kritikas jau nu gan pārmērīgi uzbrūk, bet tur jau atkal tā vaina, ka bija intrigas teātrī un arī tādēļ, ka mūsu laikos vairs nedrīkst kavēties "sendienās"...
Skatoties Šuras tēlojumā man bija vēlēšanās lekt uz skatuves un turpināt viņas iesākto, tik ārkārtīgi viņa mani "aizrāva"...
Rītvakar jāaizčāpo pie Caukas, tas gribot ar mani parunāt. Nu protams, potēs jau lai piekrītu "Indrānu" uzņemšanai dramatiskajā. Nu, ļoti pateicos par Indrānu māti, es to nedabūju gatavu. Vai tiešām viņš grib tikai tās lugas, ko kādreiz inscinējis. Nu protams, ka pavisam jaunu lugu "taisīt" augšā ir daudz grūtāk kā atjaunot veco. Nē, mēs nepiekāpsimies!
Dailē atkal uzņem audzēkņus. Man jau tur laikam nebūs lemts iet.
Bet kādēļ gan nē?! Vajadzētu taču sevi pārvarēt un piespiest. Iepotēt sev un sacīt: "Es to varu. Un gribu varēt". 
sestdien, 7.sept.
Man ir tik laba sajūta, jo jutīšu tagad katru brīdi Lilitu savā tuvumā. Izdevās dabūt no Laimas kādu "Atpūtas" vāku uz kuŗa lieliski redzama Lilitas sejiņa. Tā nu tagad atrodas glītā ierāmējumā pie manas sienas. Kaut tā man dotu spēku dzīvē panākt cerēto.
Kad vakar otro reizi redzēju "Sendienas", tad mani pārņēma atkal neizsakāma vēlēšanās spēlēt uz skatuves dēļiem. Bet gribētos tiešām tādas lomas, kādas tagad spēlē Klētniece. Jā, bet kas man tādas dos! Kādēļ gan neesmu glītāka?! Spējas jau varbūt man būtu...
Vizma taisās skriet uz Daili likt eksāmenus. Nudien traka! Nekā nav iekšā, bet tik skrien. Nujā! Viņai vismaz tā dūša. Man jau ir tās nav...
Laima man ar katru dienu vairāk sāk krist uz nerviem. Viņa taču ir tik pašapzinīga, ka man pat tā apnīk klausīties. Vienmēr viņa izliksies tā gudrākā, vai tā ir vai arī nav. Un tad abām ar Rūtu tās klačas pa starpbrīžiem t.i. es domāju pa lugas starplaiku. (mēs taču visas trīs bijām teātrī) Un Ritu jau arī tik tas interesē: vai "viņš" "viņu" tiešām noskūpstīja, vai tas tik bij teatrāls žests. Es nevaru saprast kā vispār var par citu kaut ko runāt starplaikos kā par izrādi. Jeb labākais ir nerunāt nemaz. Nudien pēdējā reize, kad eju ar tām abām uz teātri, tad jau labāk nemaz neiet.
Laimdota milzīgi "iekortelējusies" dramatiskajā. Es jau neko nesaku, bet viņa jau gan ir visur kur viņu vajaga ir tur kur nevajaga.
Es jau nevaru ciest, ja kāds man lien priekšā. Acīmredzot es tā nemāku.
vairs - rīt sākšu citu - kārtīgāku dzīvi, bet gan teikšu - no šī brīža kļūšu centīgāka un kārtīgāka. Nenositīšu savu laiku neko nedarot. Viss sasniedzams, lai kas tas būtu - tikai ar darbu...
piektdien, 20.sept.
Vakar biju uz "Pēdējiem". Šī Gorkija luga vienā ziņā stipri līdzīga ar "Jegoru Buļičovu". Pati par sevi luga risina nopietnas problēmas un ar vienas ģimenes palīdzību tiek parādīta visa Krievijas sabiedrība ap 1907.g. Tēlotāji - kā nu kuŗais, cits labāks, cits sliktāks. Jaunā aktrise - Līne deva izturētu vienkāršu tēlojumu. Gandrīz varētu teikt, ka patika vislabāk. Mani tieši tēlojums neiesildīja. Protams - Nacionālam nav pār mani tāda vara kā Dailītei.
"Pēdējos" noskatījos blakus Klētniecei. Tas jau nu arī man deva plusu, jo tiešām kaut kā vairāk uztvēru lugas darbību.
Biju taču šausmīgi laimīga, ka man tāda izdevība radusies. "Nabaga" Klētniecīte tika no visām pusēm apbrīnota, jo pašlaik taču viņa ir centrā. 
Šodien "saskrējos" atkal ar Laimu. Es tagad tikai ņirdzu vispār par viņu. Es uztveru daudz kā tāda, ko agrāk nemanīju. Laima grib vienmēr būt centrā un citus nobīdīt pie malas. Viņai ēdās, ka arī es ar kaut ko "spīdu" un viņa to cenšas aizēnot. Bet manī rodās spītība - kādēļ Laimai ļaut mani aizēnot. Nevajaga būt tik gļēvai, vajag cīnīties.
Un es cīnīšos par savu vietu klasē. Laima droši vien nejūt pagaidām, ka es ņirdzu. Viņai tas arī nav jājūt.
Ek, man nevajaga nekādas sirdsdraudzenes, es gluži labi varu iztikt arī bez tādām.
Vizma stāsta kā iet pa Daili. Vienu mirkli man gribās tur būt, otru atkal nē. Bet tagad jādomā - kā es varētu tikt Dailes kursos - ar viena gada nokavēšanu. Ar "onkoļa būšanu" jau tiktu, bet man tādu nav.
Vija apsolīja kādas aktieru fotogrāfijas. Ceru, ka Lilitu dabūšu. Protams daudz kas grozās uz labo pusi, bet ar skolu gan nav nekāda gaisa - nepatīk mācīties! Es sev varētu lasīt lekcijas no rīta līdz vakaram par pienākuma apziņu, tas jau man nelīdzētu vairs. Kad es ieeju klasē un tur cilvēki briesmīgi "burās", tad man ir tāda sajūta, ka esmu iegājusi svešā pasaulē.
Ir izlemts laikam galīgi par "Indrāniem", jo otrdien ir nolikts mēģinājums.
Redzēs, kas nu man kritīs māte vai Ieva. Kaut kas jau būtu jāspēlē, lai vēlreiz izjustu, vai tiešām man nekāda sajūsma nerodas pašai spēlējot...
pirmdien, 23.sept.
"Vakar dzēra, šodien reibst!" Nudien, vakar gan pārsita pāri strīpai.
Šodien jūt sekas. Tāds jocīgs garastāvoklis. Tā kā gribas raudāt, tā kā smiet... Nu teikšu - vakar taču gandrīz visu dienu nodzīvoju pa Daili.
jau ilgs laiks arī man vairs. Drīz pienāks diena, kad varēšu braukt. Un tad es acis vien ieplētīšu, ka tik ātri aizgājis laiks. Nu jau tā kā rudenīgs laiks sāk palikt. Ganos ar pārsteidz lietus un nav vairs tik patīkami. Grāmatas arī visas izlasītas, cik te nu bija. Tā kā ganos paliek garlaicīgi. Sēnes arī mežā neaug. t.i. baravikas. Man šausmīgi patīk bekot, bet te ne kādi  prātīgi meži nav. Nupat atceros, kā ar tantu Martu gājām bekot - ek tie tik bij` laiki! tad jau nu gan es izdzīvojos kā vien gribēju. Bet tagad nekā. Nejēdzība. Tam vēderam vien jākalpo! Galu galā - priekš kā viņš tāds vajadzīgs? Tīri labi varētu bez tā iztikt...
otrdien, 20.aug.
Lūpas čukst: "Vēl nedēļa! Pacieties, draudziņ!" Cik gan viss atkal liksies mīļš mājā. Taču nekur, nekur nav tik jauki kā mājā. Mazāka biju, tad to tā neizjutu. Kur lika, tur dzīvoju, bet laikam lielākam ir grūtāk. Tam šķiet no mājas promesošais laiks gājis zudumā. Cik rūgti gan šķiet vārdi svešumā, kaut arī tie nav diez cik ļauni domāti. Katrs mazākais aizrādījums dūrās sirdī. Cik gan tas jocīgi! Kādēļ es šovasar esmu tik daudz raudājusi? Nepagāja gandrīz diena, kad nenobirdināju asaras. Un varu raudāt pašlaik arī... Kuŗā katrā mirklī. Vai tie būtu slikti nervi? Taču tagad vajadzētu būt tiem atlabotiem. Bet tā jau laikam būs neapmierinātība. Kur tas laiks, kad jutos apmierināta - te laikam nekad.
Vienmēr jau ar mani notiek kas jocīgs - tā es gaidīju Aivara vēstules un pukojos resp. biju greisirdīga, ka Laima saņēmusi viņu ceļojuma laikā vairākas kartiņas un es tikai vienu. Tā pukojos, ka Laimai viņš sola dot lasīt "Ceļojuma piezīmes", un skandina to katrā vēstulē, bet man par to nekas nav minēts.
Droši vien pirmajā dienā, kad būs Rīgā aizskries pie Laimas. Un tad man paliek dusmas un jāsaka: Ko tie puikas uz to Laimu krīt?" Un tādēļ vien, ka esmu greisirdīga jūtu, ka viņa nav mana draudzene. Bet Laima ar to mīl arī it kā palielīties! Sak - "redzi  kā uz mani krīt, bet man ne silts ne auksts". Nu jā viņa jau varbūt tāda ir, bet es atkal tāda neesmu, es sajūsminos ff un pēc tam tikpat ātri atslābstu. Tāds jau ir mans raksturs attiecībā uz zēniem. Mans zēna ideāls gan: sportisku stāvu un garīgi pārāks par mani, bet tādu jau nesastapt. Ko nu es te atkal muldu, tikpat skriešu pēc kāda pusgada, tāpat kā tagad šķirstot agrākās lapas...
pirmdien, 26.aug.Kad domāšu par šo vasaru tad prātā nāks tikai tie brīži kopā ar Veru, tad - brauciens ar mašīnu lieliskajā naktī un svētdiena t.i. vakardiena, ko pavadīju kopā ar Vizmu Gaujas krastos un vispār staigājot. Jā! Vakar tiešām bija kas lielisks. Vizma atrakstīja, ka brauc pie savas māsicas. Tad nu arī es neatlaidos, kamēr ar lielām mokām dabūju riteni un varēju ceļot pie Vizmas. Tas nu gan ir viens enerģisks meitēns - nolikusi eksāmenus augstskolā un teātra skolā. Raibi jau viņai gājis - bet "cūkas laime" lielāko daļu arī bijusi. Runājām par teātri tā ļaudīm un vispār par dažādiem uzskatiem. Mums stipri "klapē" Un man viņa iedveš sparu, un vairāk enerģijas.
No šīs nakts Laimdota man "aizpeldēja" vēl tālāk kā bijusi. Man viņa pilnīgi satrauc. Redzēs kā būs skolā. Neko labu jau neparedzu. Ir atkal projekts braukt uz Talsiem ar pašdarbības programmu. Kas tur iznāks, tas vēl ir miglā.
Starp citu Aivaram cimdi esot ļoti silti un krāsa arī patīkot. Bet sajūsmā esot par prievīti. Nu, Rutel, vai nebija labi, ka Tu sacēlies pret Laimu. Nu redzēs kādas attiecības jums abām būs pēc brīvlaika. Bez tam rītvakar eju atkal uz operu - Aīdu. Nāk it kā arī Laimdota.- tas man nosit visu. Bet izturēšu, vai nu tīri tik traki būs.
svētdien, 12.janv.
Pēkšņi esmu ieguvusi divu cilvēku labvēlību - Rūtas un Andra. Kā tas sākās, to neatceros, zinu tikai, ka nu esam diezgan bieži kopā un pie tam kā Rūta tā Andris man pēdējās dienās atklājuši savas domas - dziļākās domas. Esmu dabūjusi lasīt Rūtas vasaras atmiņas un Andra īsu rakstiņu, kurā tiešām izteiktas slēptākās jūtas. Andris grib mani iegūt par draugu, bet viņš vilsies, jo esmu pavisam neinteresanta un pie tam draugiem jābūt pa daļai ar vienādām interesēm. Esmu kādreiz vēlējusies draugu - zēnu, nu tas ir iespējams, jo Andris man var būt tikai draugs, jo nejūsmoju par viņu. Bet draugs - tam taču ir ar kaut ko jāsaistas, vai ar ciešām interesēm vai ar ko citu, bet tā taču nevar paņemt vienu cilvēku un sacīt - Tu esi mans draugs, es gribu, ka man Tu tāds būtu. Jā, tā ir liela problēma, es to dziļāk neesmu padomājusi...
Laima arī vakar bija, bet tāda pavisam nopietna un varētu teikt pat skumja. Kad nakti abas ar Rūtu smējām un pļāpājām, tad Laima sāka šņukstēt. Par ko viņa raudāja, to nezinu. Rūta it kā zināja, bet neteica. Palika uzreiz tik smagi. Redzēs kāda viņa būs skolā. Vai pēkšņi būs savādāka kļuvusi? Nedauzīsies, nesmiesies, bet cītīgi mācīsies?
Man nu gan uz mācīšanos nemaz nenesas prāts. Bet šodien ir jāsāk - nekā darīt, bet esmu pārliecināta, ka noteikti nekā nepadarīšu.
Operā vakar satiku Steigu - savu pamatskolas draudzeni - tā dūšīgi arī iet pa teatriem un operu. Daudz cilvēku - pazīstamu, kas "slimo ar mākslu". Visi pārliecināti, ak aiziešu uz skatuvi. Vai tā nu būs?
"Aīda" patika, bet nez kādēļ es sižetam nevaru dzīvot līdz. - Uz operu eju kā uz koncertu. Tur man raksturi un cilvēku likteņi it kā paiet garām. Brechmane dziedāja labi, pat augšas bija tīras - skanīgas. Tikai tēlojumam jau par vecu - pareizs Rūtas apzīmējums, ka viņa izskatījās nevis pēc Aīdas, bet pēc vecas čigānietes. Pārdzīvojums jau viņai kā ilgadīgai aktrisei bija labs, bet Radamess - Skara (par kuŗu jūsmojot visas "mākslas" mīlētājas) nepatika. Augšējie toņi jau nekas, bet apakšas pazuda. Stipri klusināta balss - nav "Būda" operas skatuvei.
Nu jau man laikam neiznāks nekur aiziet, kamēr pienāks Dailes jubilejas izrāde, bet tā jau ir tuvu.
pirmdien, 13.janv.
Šodien atkal skolā pēc brīvdienām. Nekas, tīri labi patika. Tikai man ir tāda neizsakāma sajūta attiecībā pret Laimu un arī pret Aivaru. Jā, nu es zinu. Man nepatīk, ka A. pēkšņi nepiegriež man nekādu vērību. Kādēļ man vajadzēja viņam adīt cimdus. Lai gan viņš domā, ka ir izlozēts, tomēr man nepatīk. Prievīti arī viņš nēsā tagad katru dienu. Un man vienmēr apgriežas jocīgi, tikko es paskatos. Nu jā! jūtu, ak man ir dusmas, ka Laima spīd man visur priekšā, bet es taču to nedrīkstu izrādīt. Rutel, esi lepna! Attiecībā uz sevi, Tu nedrīksti darīt muļķības. Es zinu, Tu vari vai kaukt aiz dusmām, ka Laima ir ieņēmusi Tavu vietu attiecībā uz draudzību ar Aivaru. Šinī ziņā es domāju, kāpēc gan nav "Indrāni".
Pagājušo gadu Tu varēji būt brīva sarunā ar Aivaru, bet nu kas pēkšņi it kā samezglojies un radušās tik savādas attiecības.
Tu esi it kā skarba palikusi un pavisam nerunājama. Bet Tu cieti apr to. Kādēļ nevar nākt vecās labās attiecības atpakaļ? Bet Tu jau neko nedarīsi, lai tas tā būtu, jo Tu esi par lepnu.
Nē, Rutel, ko Tu te samurgoji? Tev taču nevajaga nekādu Andra draudzību, vai Aivara labvēlību, jo Tev taču ir Daile. Tā taču Tev ir viss. Priecājies, ka Tu dabūsi jaukas fotogrāfijas un Tu dzīvosi tikai Dailei. Kāda Tev daļa gar citu pasauli. Pamācies labāk šinī ceturksnī, tas ar Tev ir lietderīgi. Un nākošgad Tu būsi Dailē Un tas būs Tavs dzīves piepildījums.
Nenokar degunu un nekļūsti gļēva, ja neiet tā kā Tu gribētu. Tavs atbalsts ir Dailītei. Tici tai, tā Tev nekad nepievils.
otrdien, 14.janv.
Šodien saņēmu no Andra atbildi. Protams viņš nekādu sevišķu draudzību neprasa. Tikai labas attiecības un vairāk neko. Gribētu Laimai spītēt un kļūt labs draugs Andrim. Es jau neko nesaku attiecībā uz to, ka mēs varētu labi satikt. Kāpēc gan plēsties? Tagad kaut cik es viņu pazīstu un šķiet nekā ļauna viņā nav. Bet kļūt draugi protams mēs nevarēsim. Labi klases biedri gan, bet tie jau mēs tagad esam.
Es jau nevaru vēl samierināties, ka Laima izlec un cenšos būt vēsa pret viņu...
Vizma arī nav redzēta kādu laiku. Nez kas jauns Dailītē. Varēja jau uznākt, bet laikam mācās uz eksāmeniem. Tā jau man vienīgo prieku sagādā. Skolā jau viss tāds vēss. Gribas iet slēpot, bet nav kas brauc vēl. Varbūt Rūta un Pārsla. Būtu jau labi...
ceturtdien, 16.janv.
Vakar no Teikas "izrāvu" Staņislavski - resp. grāmatu par viņu. Tas nu gan man bija kā Lācim medus. Ilgi nevarēju nomierināties, pat trogonometrijā neuztraucos, kad izsauca, to brīd biju vienaldzīga pret visu pasauli un nevarēju sagaidīt mirkli, kad varēšu ķerties pie tā dārguma klāt. Vakar būros un būros grāmatā, bet vēl laba tiesa un paldies Dievam, ka vēl ir ko lasīt, šai grāmatai es nevēlos beigas!!!
Viss, kas teikts liekas tik tuvs un saprotams, gan zēna gada niķi, gan skolnieka nerātnības un pusaudža aizraušanās. Var redzēt, ka teatris tiešām viņam stāvējis tuvu jau pašā jaunībā...
citam no otrā klases gala. Cimdu pāris jau mazliet simbolizē  simpatijas. Nu, paldies par kūkām, es labprāt ēdu rupjmaizi. Vislabprātāk es adītu Aivaram vai Andrim - tie man pagaidām vistuvākie. Bet pārējiem - ļoti pateicos. Es tad nemaz neadu.
Redzēs, vai Laima rīt būs, abas ar Rūtu aizbrauca vakar uz Cēsīm. Rīt būs vai nu "jāņogas", vai nebūs nemaz.
Nu, man nāk miegs, Redzēs kāda atmosfera būs rītu skolā.
Es taču laikam tomēr esmu mazliet ieķērusies, jeb... es gribu to sev iestāstīt...
pirmdien, 25.nov.
Šodien biju pēc ilgāka laika atkal skolā. Tur protams nekas nav mainījies. Puikas milzīgi raujas, lai kaut kas no 30.nov. iznāktu. Skuķi protams guļ.
Tāda "vēsa" sajūta bija skolā. Laimdota ar Rūtu bija skolā. bet abas tik jūsmoja par braucienu uz Cēsīm un ar mani daudz nepinās.
otrdien, 26.nov.
Šodien atkal skolā laimīgi tiku cauri nemācījusies. Mēģināja "Versaļas gūstekni" un citas lietas, kas vajadzīgas vakaram.
Pie Rūtas biju aizgājusi meklēt kādu dzejoli ko deklamēt, bet nekā prātīga neatradu. rīt vēl jāpameklē skolā. Ar Andri runājām par sestdienu. Viņš jau saka, ka pie laika pazudīšot, jo jānosvinot tak vārda diena. Paķeršot kādu skuķi līdz un iešot kaut kur nosvinēt. Mani arī it kā pieminēja, bet vai tas bija pa jokam vai nopietni domāts, to neizprotu. No zēniem Aivars it kā tikai būs. Tā tad brālītis, māsiņa, draugs un draugam meitene. Man nu diez kā nepatīk tik mazā kompānijā, bet īpaši jau ne, ka tikai Rūta būtu. Laima mani bieži uztrauc, bet tomēr laba sajūta, ja viņa arī ir. Bet tad vēl vajaga trešo zēnu, un to it kā Andrim laikam ir grūti izvēlēties. Ceru, ka būs viss labi. Gribētos jau nu gan kādreiz arī mazākā pulciņā, bet tas ir pārāk mazs. Ja tas mazais pulciņš iejūk vēl kādā lielākā svešā pulkā, tad ir labi, bet, ja četri vai seši, tad nav tik omulīga sajūta. Man jau gribētos, ka vairāk un tuvāk iepazītos ar Aivaru, jo pagaidām man viņš patīk no mūsu klases zēniem vislabāk. Lai gan diezgan daudz viņa īpašības man krīt uz nerviem. Tāpat jau ir ar Andri. Viņš jau visā visumā ir jauks zēns, bet viņam ir dažas vājības, kas man nepatīk...
Mūsu skola it kā tikšot paņemta Dailes šefībā. Tas jau nu būtu lieliski. pirmkārt jau materialā ziņā un arī garīgā ziņā: dailenieši solās nākt mums kaut ko palasīt, vai pastāstīt un priekš manis jau tas būtu prīmā. Uzvestu Indrānus - no Dailes droši vien būtu aktieri atnākuši.
Tagad it kā man būtu izdevība tikt Dailes kursos, bet es apdomājos - pirmkārt es nevarētu mācīties kārtīgi ne Dailei ne skolai. Ietu abās vietās slikti. Otrkārt būtu jāatsakās no Indrāniem. Un es jau gribu nospēlēt vienu lielāku lomu - tad vai vienalga - tā arī var būt mana pēdējā loma. Treškārt nevaru trakot līdzi - to trako ģimnazijas gadu. Un būtu vēl dažas labas lietas no kuŗām man būtu jāatsakās.
Tad jau labāk padzīvo šogad kā var un tad nākošgad mēģina kaut kā plēsties Dailē iekšā. Gan jau ar kāda palīdzību tiks!...
svētdien, 28.jūlijā.
Nu man atkal dusmas uz visu pasauli. Tad jau labāk tādas svētdienas nemaz nav.
Šorīt man bija tāda sajūta kā Penkulē kad saimnieks mūs cēla svētdienas rītā govis slaukt. Kādēļ man nekad nelaimējas? Tā šodien pat saimniece saka: Pulkstens jau septiņi, celies govis laist ganos" Galu galā jāprasa, kas šodien par dienu. Nudien vajadzēs man vēl līgt. Citādi jau netiek nekādā galā.
Šodien gribējām iet uz Zilo kalnu, bet saimniece aizbrauca uz Strautmaļiem un tur nu visi kopā piebuntos Veru, ali nenāk. Protams, Vera ir smalkjūtīga un nenāks ar.
Un man šī svētdiena būs atkal pagalam. Tā riebj visa dzīve pašlaik, ka to nevienam nevaru izsacīt. Vai tiešām labākas vasaras nebūs!?
pirmdien, 29.jūl.
Vakar pēc lieliskas "izkaukšanās", aizgājām abas ar Emmu uz "Strautmaļiem", bet Vera ar tantiņu jau bija atnākušas te, ceļā izmainījāmies. Tomēr viņas mūs gaidīja un mēs arī paēdušas skrējām visām pakaļ, bet viņas iegriezās mežā un pazuda. Tā nu mēs visas trīs: Vera, Emma un es gājām vienas pašas. Man bija vakar temperatūra un es jutos pavisam slikti. Abas runājām par visu ko, beidzot nonākot pie teātra. dabūju dzirdēt ļoti daudz un dažādu lietu par NT. Bet te to negribu rakstīt, jo galu galā tas nav nekas rakstāms. Uz Zilo kalnu gan mēs aizšausim, kaut vai man būs jābēg svētdien no mājām. Vai nu 4. vai 11. aug., bet vienā no tām svētdienām mēs iesim...
Piektdien saņēmu no Aivara vēstuli. Nez kāpēc viņš Laimai rakstīja un man ne? Varēja jau rakstīt vienai vienreiz, otrai otrreiz. Pag, bet es nākošo reizi neatbildēšu, bet gan tikai pēc otras vēstules, ja tāda nāks. Pagaidām jau es par gaŗu uzrakstīju.
Uz priekšu tāpat skaitu dienas un gudroju kā īsināt laiku. Krieviete Zina aizgāja. Nu protams - te jau viņa vairs nevarēja izturēt. Emma lai mūžīgi bļāva: "neiedod nu visu maizi Zinai u.c."
Labi arī, ka viņa prom. Man jau grūtāk, bet es vairāk vajadzīga tagad. Ārā plosās jau tā kā rudens vētra. Es protams no vasaras atkal nekā nebūšu redzējusi. Ai-ja! Ja jau man nebūtu diplomātija, tad jau es vienmēr staigātu degunu gar zemi vazādama. Bet to jau nedrīkst. Tad saimniece "čortojās". Gan jau pienāks tas laiks, ka braukšu prom. Tad gan dziedāšu!...
trešdien, 14.aug.
Ohō! Cik ilgi nav rakstīts. Bet ko tad lai pieraksta tik daudz. Viena diena iet aiz otras un tās ir gandrīz viens un tas pats: ēd, guļ, strādā. Svētdien, 4.aug. bija lietus un tā nekur neaizgājām ar Veru. Svētdien 11.aug. kristīja Andulu. Tur kārtīgi pieēdās un bija skaists brauciens pa nakti. Pērkons rūca, rūsa un zibens zibināja, bet mašīna joņo pa ceļu ar tiešām solīdu ātrumu. Nu Vera ir prom. Man uzreiz izlikās viss tik tukšs. Bet nav
līgi uztrauc. Neesmu pieradusi, ka man jādanco pēc cita stabules. Bet "paprovē" pretoties Laimas gribai, tad tūliņ būs deguns augšā un aiziet!
No Talsu braukšanas nekas neiznāk. Nu labi ka tā. Nekāda jēga jau nebūtu. Tikai nonīktu vien. Ar vārdu sakot, nav nekāda prieka pašlaik. Vienmēr jau nu gan nevar tikai gatavoties uz kādiem svētkiem, jāpastrādā jau arī ir, bet ka netīk. Ko tur var darīt, ka negribas mācīties. Ar varu jau nedabūsi galvā. Un nejauki jau iet pa skolu. Ar katru gadu sāk vairāk spiest. Un labi vien ir, ka šogad beigšu. Lai tad tālāk kā. Gan jau kaut kā izkulsies...
Vizma bija uznākusi. Pastāstīja atkal šo un to par Daili un arī to, ka Klētniece stipri slima - esot it kā no trieciena ceļgalos ūdens sakrājies. Cik man nejauki ap dūšu par to domājot. - Klētniece tieši tagad tika uz augšu, un nu tagad tā. Man tik žēl, tik žēl, ka viņa nespēlē tagad. Man viņas tēli liekas tik simpatiski, pārdzīvoti un izstrādāti, ka gribot negribot pie citām aktrisēm nevaru pierast.
Viesture arī esot slima un viņas vietā "Par tiem kas jūrā" spēlējot Baldone.
Šodien man tāda vienaldzīga dūša atkal. Par neko nav prieks. Lieli darbi arī nāk uz kaklu. Kad atnāks brīvlaiks un cits gads, tad atkal varbūt būs labāk.
Kaut būtu sniegs, tad varētu dzīvot pa mežu. Bet nav jau kas man brauc līdz. Tīri vienai negribētos. Laima mani uztrauc. Bebis neslēpo, ar Rūtu arī negribu - un tā nav neviena. Būtu kāds puika biji, kas slēpo, bet tādu jau mūsu klasē arī nav.
Ek, nav nekāda prieka vairs pasaulē.
sestdien, 7.dec.
Šodien man atkal kaut kas lika padomāt par Laima. Laima visiem "sajūsmināta" stāsta, ka otrdien Smiļģis stāstīs par savu inscinējumu "Uguns un nakts" un, ka būs fragmenti no lugas ar izpildītājiem no Dailes. Tas viss man liekas tik ārišķīgi, jo viņa taču nemaz neprot novērtēt tādu labu vakaru. Viņa to "kladzina" tikai tādēļ, ka grib parādīt, ka viņa arī interesējas par teatri. Viņa negrib citiem palikt aiz muguras un tas ir viss. Bet man ir spītība šoreiz parādīt ka es tomēr šai ziņā esmu pārāka. mani tā uztrauc Laima, ka esmu pavisam nelaimīga, ka arī viņa būs tai vakarā. Domājot par Laimu, nāk prātā, ka Aivars pret viņu palicis sevišķi laipns. Nu esam it kā mainītās lomās. Bet es esmu spītīga un nerādīšu neko ne Laimai, ne Aivaram, ka man tas netīk. Vajadzētu man palikt sevišķi labai pret Andri, redzētu, ko tad Laima teiktu. Tad nu gan mēs ar Andri būtu bēdu brāļi - lai tad Laima ar Aivaru skrien pa gaisu. Man laikam ir briesmīgi slikts raksturs, bet ko es varu darīt, ka neciešu, ka mani aizskar. Man nepatīk Laimas pašapziņa un tas ir viss. Nejūtu pilnīgi neko pret viņu un arī man nekādu draudzeni nevajag.
Trīs tūkstoš velnu! Man taču pietiek ar Daili un to, ka varu še rakstīt.
Nepatīk tomēr, ka pēc kaut kāda izrīkojuma vai izrādes nav kas mani pavada mājā.
Tik laba būtu tuvības sajūta ar kādu cilvēku, es tūliņ pati arī pārvērstos. Tagad var "meklēt dzejoļus" cik tīk, tikpat labāk nepaliek.
Daudz jauna teātra dzīvē: Leimanis aizgājis no direktora vietas Dailē. Tai vietā iecelts kāds atvaļināts majors. Bet tas jau tikai tāds aizsegs Smiļģim. Tagad maestro varēs dzīvot kā viņam tīk...
Lieliska ir Gauja! Gribētos nākošo vasaru ceļot kājām gar Gauju. Bet vajag arī piemērotu sabiedrību - vismaz kādu, kam interesē viena lieta.
Vakar man bija tieksme šogad vairs tā nenosist laiku kā pagājušo gadu. Gribas daudz vairāk ko lasīt, pārdomāt. Puika! Brauc mājā! Tu taču man varētu tik daudz dot. Bet nekas, arī no Vizmas es varēšu kaut ko "dabūt". Viņa taču tagad studēs mākslas zinātnes un ies arī teātra kursos. Mani jau velk viss tas pats - bet materiālais, kur to ņemt?
trešdien, 4.sept.
Sāk jau atkal viss iet vecās sliedēs. Tikai ja tā padomā, tad daudz kas ir bijis, ir un būs jauns.
Visnepierastākais jau ir tas, ka uz mūsu klases durvīm rēgojas 12. - pēdējais ģimnazijas gads. Jocīga sajūta domājot, ka par mums augstākas klases nav. Daudz jaunu skolēnu mūsu klasē, bet šķiet, ka satiksim labi un, ka klases gars arī nemainīsies. Ar dažiem skolotājiem jau nu ir gan sirdssāpes, bet tas jau arī vēl nav nekas, gan pieradīsim pie viņiem un viņi pie mums.
Esam skolā tāda četrotnīte, kas turās kopā: Laima, Aija, Rūta un es.
Sāk domāt jau par dramatisko un balli. Jāpadzīvo jau nu būs spraigāk šis gads, lai tas paliktu labā atmiņā...
Ceļojums no laukiem uz Rīgu arī prasīt prasās, lai to mazliet atmin. Tas jau mazliet dēkains bija. Bet kas gan neiznāk dēkains, ja esmu ar Vizmu kopā.
Vispirms jau nokavējām lielo vilcienu, jo mazais "bānītis" Zilā kalnā mocījās ar "elpas trūkumu". Tad pārstiepāmies, jo mūsu "pekeles" nebija no vieglajām. Mēs jau nu arī neesam nekādi smagā svara čempioni, ka varētu no Valmieras stacijas "vilkt" savas pekeles uz pilsētu. Beidzot gadījās kāds smagais ormanis, kas mūs visžēlīgi ieņēma savā pajūgā.
Gaidījām pilsētā auto, bet tas protams savā noteiktā laikā neatbrauca. Tad mēs izaicinājām likteni - proti, sākām taisīt paunu vaļā. Kā tad! Uzreiz gadījās mašīna, kas brauc uz Rīgu. Mēs daudz nediņģējāmies un nedomājām, bet gan rāpāmies tik tai krievu kastē iekšā. Nekas! Bija tīri rožains skats uz dzīvi. Mīkstie sēdekļi lai bija. Logu arī varēja attaisīt un sevišķi nekratīja arī.
Bet par laimi vai nelaimi mašīnai iepatikās novirzīties uz citu pusi - uz kaut kādu sanatoriju vai kolchozu. Tur protams viss gāja krievu garā. Spēlēja garmoškas un dziedāja "pesņas". Abas ar Vizmu noskatījāmies tā no malas kā filmā. Pēc laba laika mašīnai labpatikās tālāk braukt. Viss gāja labi. Mašīna joņoja pieklājīgā ātrumā. Mūs t.i. mani un Vizmu uzjautrināja izsaukšanas zīmes ceļa malā, jo tas norādīja, ka sekos kāds kolosāls kalns vai līkums. Jau bijām izrēķinājušas, ka būsim pēc stundas Rīgā, kad mašīnai labpatikās nogriezties uz citu ceļu un turpināt braucienu pretēju Rīgas virzienam. Mēs braucām uz Bīriņu sanatoriju. Pēc lieliskām bailēm un labām
Jakobīne grib sapņot. Kas gan var liegt Jakobīnei pasapņot. Lai gan viņa ir diezgan asas un dzestras dabas, tomēr arī viņai der kāds sapnītis.
Jakobīne vēlas satikt savu Minchauzenu. Tas, kas viņai velta dzejas, tai neliekas tuvs. Tas nav īstais Minchauzens. Viņa gaida savu, kas liek sirdi trīsēt un domām klīst tikai pie tā. Bet Münchauzens no viņas bēg un izvairās. Viņam labāk tīk dzīrot ar draugiem kādā krodziņā nekā raudzīties Jakobīnes mīloši, smaidošā sejiņā. Münchauzens redz Jakobīnei garām. Varbūt kādreiz... Pēc gadsimtu miņām Münchauzens pēkšņi ieraudzīs Jakobīnes gaidošās acis.
Jakobīne ir lepna un viņa neliek manīt Münchauzenam neko. Viņa visu patur sev, lai kādreiz, ja Münchauzens nāktu pie viņas, atdotu visu viņam... Bet ja Münchauzens aizies tai garām, tad viņa visu paturēs sev. Tāda nu reiz ir Jakobīne.
otrdien, 19.nov.
Mirklis dzen mirkli. Paliek tikai atmiņas. Jakobīne gribēja iekļūt savā sapņu pasaulē, bet viņai tas neizdevās. Varbūt pēc gada tas viņai izdosies. Un nav jau vairs gads. Pusgads gan vēl ir. Bet tas nav daudz.
Jakobīnei Laima uztic savu noslēpumu. Andris pazaudējis savu sirdi, bet Laima to atradusi. Viņa grib to atdot Andrim atpakaļ, bet viņš to neņem. Laima tagad ir nesaprašanā, ko darīt. Mīlēt viņa vairāk kā pārējos nevarot. Nu ko tur var darīt?
Jakobīne gan neko neteiktu, ja viņas Münchauzens viņai piegrieztu vairāk vērības kā pašlaik. Jā Jakobīnei sāk nākt sendienu untumi. Jakobīne vēlas sev biedru. Bet viņai gadās tāds, ko viņa nevēlas...
Ap Ziemassvētkiem daži no dramatiskā grib braukt uz Talsiem ar "Versaļas gūstekni" mūsu klases sastāvā un dažiem priekšnesumiem.
Jakobīne domā; vai tā būs labi, kā puikas to izgudrojuši. Kāds prieks meitenēm, ja puikas stutēs tikai alus muciņu. Par maz meiteņu mēs būsim. Tikai - četras un bez tam Ausma Derkevica nekad nav ar mums bijusi un man nemaz arī viņas sabiedrība negribētos.
Nu, gan jau redzēs kā būs. Vēl taču vairāk kā mēnesis. Bez tam vēl riebīgās mācības priekšā un kādas atzīmes vēl nāks! Lai Dievs pasargā! man jau ir tādas, ka negribās par viņām domāt. Un tās visas vēl jālabo. Pfu-tū!!!
svētdien, 24.nov.
Šodien atkal vienu no radiņiem - onkoli Ontu aizvadīja uz kapiem. Mūsu radi paliek jo gadus jo mazāk. Mums maz jaunās audzes, tādēļ mūsu tuvinieku pulciņš sarukot.
Tāda jocīga izjūta, ak padomā, ak varbūt pēc gadiem būsim pavisam, pavisam maz. Nu jānopūšas kā Indrānu mātei: "Kas i būs, kas i nebūs..."
Esmu tā atkal noslinkojusi, ak nedēļu neesmu skolu redzējusi. Pašas slinkums un vairāk nekas. Esmu daudz šais dienās domājusi par to, ka man vajaga kādu labu draugu. Vienalga - zēnu, vai meiteni, bet man kaut kā pašlaik trūkst. Gribētos būt tādās sirsnīgās attiecībās un varbūt tieši to sajūtu, ka ir draugs.
Pagaidām nekas jauns dramatiskajā dzīvē nav, bet klases meitenes nolēmušas katra adīt cimdu pāri zēnam, kuŗam - to lozēšot. Nu, man nu gan nebūs nekāda patika adīt cimdus. Tāli, Gunāra,, Humeram vai kādam
Dienā biju uz "Lielu brēku...", bet vakarā "Pūt vējiņi". vietā bija iespertas "Sendienas". Protams uz "tām" jācērt.
"Brēka..." vairs nesajūsmināja. Pat Lilita vairs tā ne. Šausmīgi lēns temps izlikās un vispār nebija ne Adernieka, ne Valmaņa un ne Michelsona. Ar vārdu sakot bija "šķidra" izrāde. Domāju, ka "Sendienas" nemaz nevarēšu skatīties, bet kā par brīnumu skatījos atkal ar tādu pašu prieku kā pirmās četras reizes. Šķiet, ka es uz "Sendienām" varētu iet un iet un arī tad es neatēstos, gluži tāpat kā pašlaik tomātus. Man tik žēl, ja palaižu vienu izrādi, kur spēlē Klētniece, gaŗām. Bet piektdien jau es nevarēšu iet. Tas būtu par traku. Nākot no teātra mājā mani moka visādas domas. Tad parasti es nevaru aizmigt un tas nāk tik man par sliktu. Cik jocīgi - viss skolā man šodien likās muļķīgs. Es par vienu dienu it kā izaugu lielāka. Bet tas jau man parasti tā ir pēc teātŗa.
Bet mācīties gan es nemācos. Redzēs cik ilgi es turēšos uz sēkļa. Man šķiet, ka reiz nāks viens lūzums un es tā pamazām sākšu braukt uz leju. Vienalga, gan jau kaut kā beigs!
Māmiņa grib lai studēju farmāciju. Bet aptiekās taču ir ārkārtīgi gaŗas darba stundas. Un kas man no tā tiks. Es negribu stāvēt uz vietas, gribu augt un attīstīties. Bet aptiekā, nudien, es iezāļošos. Tomēr man gribētos iziet dramatiskos kursus. Kaut būtu tādi apstākļi, ka to varētu. Bet Dailes devīze ir:
"Ko es gribu, to es varu!"
Kādēļ tā nevarētu būt arī mana devīze. Man vajaga sevī audzināt gribas spēku. Nu, protams, to visu jau es zinu...
Laima tomēr ir un ir tāds "radījums", kas man neiet pie dūšas. Esmu auksta pret viņu un citāda arī nevaru būt. Man krīt uz nerviem viņas pašapzinīgais tonis. Protams es arī esmu nejauka, bet atkal uz citu stūri. Kaut vai kā, bet mana daba vismaz ir labāka par Laimas, tādēļ "nelien" vienmēr tai apakšā. Daudz ko, Rutel, Tev vajadzētu mācīt un skaidrot, bet es ceru, ka ar laiku Tu paliksi prātīgāka...
otrdien, 24.sept.
Šodien atkal apgrēkojos pret savu nodomu nekavēt skolu. Šodien nu tā iznāca - aizgulējos. Nogulēju tad arī līdz 12iem. Rekords, ne?! Bet bija jau arī jāizguļ nokavētais. Tad aizbraucām kartupeļus rakt un kad bijām mājā, pulkstens bija jau 18it. Tūliņ arī ieradās Aivars, tas bija jāaicina galīgi nekārtīgā istabā, un aizrāva mani pie Cauka resp. gan pie Rugājas. Tur nu šodien sākās "Indrāni". Mani nemaz pie Ievas lomas nepielaida. Izlasīju visu mātes lomu. Smaga nasta, bet - gan jau. Vai nu tik traki būs. Gan jau neizgāzīšos. Tikai tā jaunā balss, tā sitīs cauri. Bet varbūt, ka izies labi. Gan jau...
Sāku sev ticēt. Un tas jau man liels progress.
Pašlaik man gribās iet Dailes kursos. Kaut es tur tiktu!...
Šodien pārlasīju brāļa rakstītās vēstules...
otrdien, 15.okt.
Kaut kas taču mani iztraucēja laikam, ka nepabeidzu rakstīt. Droši vien tā bija Vizma, kas gan cits.
Nekas ievērības cienīgs nav noticis. Vakar uz Indrānu mēģinājumu arī neaizgāju. Nākošo reizi droši vien mani vilks "uz zobu". Varbūt tas bija slinkums un nolaidība, ka negāju, bet tas nu reiz tā ir noticis un tur labot ar garām runām nekā nevar.
Skolā iet šā un tā. Es gaidu kaut ātrāk paietu pirmais ceturksnis. Varbūt otrā man labāk veiksies. Pagaidām ir pavisam slikts skats uz dzīvi.
Gribētos būt kādās viesībās pašlaik. Viena dzimšanas dienas svētīšana it kā būtu priekšā 27.okt. pie mūsu jaunās pulciņa biedrenes Līvijas Kalnājas. Gribētos, ka tās būtu jaukas svinības.
Man tiešām ir vēlēšanās būt pašlaik jauku draugu sabiedrībā, kur tiktu smiets, pļāpāts un dejots. Tik briesmīgi nospiests garastāvoklis, ka gribētu kādu atvieglinājumu...
svētdien, 20.okt.
pirmdien, 21.okt.
Vakar pat nav iesākts. Laikam taču biju pārgurusi. Vakar vajadzēja braukt uz Sloku, bet neaizbraucu, jo saslimu. Šodien arī jūtos ļoti slikti. Skolā tikai aizgāju uz ķīmijas stundu - uzrakstīt klases darbu. Jūtos atkal pavisam slikti. Nav nekāda prieka dzīvē. Viss rādās tikai uz slikto pusi. Rīt ģeometrijas klases darbā droši atkal ies vāji, bet pagaidām man tas ir vienaldzīgi.
Vakar man bija uznācis dzīves apnikums. Šodien skolā kaut cik dūša uzlabojās.
Ceru, ka būšu vesela līdz nākošai svētdienai, kad jāiet pie Līvijas uz dzimšanas dienu.
trešdien, 23.okt.
Laiks skrien vēja spārniem un es vēja spārniem laižos uz zemi resp. tuvojos tam klases galam, kam diez cik spīdoši mācībās viss neiet.
Redzēs, redzēs ar cik 3 mana liecība mani aplaimos! Un pie tam es nemaz necenšos, lai uzlabotu savas atzīmes. Smilganis droši vien man lasīs lekciju, kad izsniegs liecību. Nekas, paklausīšos, kādu pamācību viņš man dos. Diezgan "gudri" jau viņš ir runājis līdz šim.
Vizma tikai jūsmo par Dailes kursiem. Tā jau nu ir pašlaik iekārtots, ka tie, kam nav nekā iekšā iet kursos, bet pārējie mocās pa dramatiskiem pulciņiem. Daudzus jau nu tādus es gan nezinu. Bet pietiek ar to, ka es neesmu Dailē. Un vai maz es tur tikšu?
Man pagaidām citu domu nav kā: es taču nekur nederu dzīvē. Kādēļ tad tādam jāaizņem citiem vieta? Kādēļ vispār vajaga būt tādiem cilvēkiem, kas nekur neder. Bet labi vēl, ka es apzinos savu mazvērtību, citādi es būtu tiešām smieklīga.
Man brīžiem uznāk dažādas dīvainas domas. Gandrīz vai pašai nāk smiekli. Vispār cik jocīga sajūta ir justies it kā ārpus sevis. Es to bieži esmu sajutusi.
Kad reiz man labāk sāks iet?
Bet kādreiz gan saka, ka ja ir ilgu laiku slikta sajūta un slikti iet, tad kādreiz nāk atkal tāds uzplūdums un viss iet atkal pretējā virzienā. Kaut nu tas drīz būtu!!
pirmdien, 28.okt.
Slinkoju un pamazām braucu tādā purvā no kā tik viegla izkļūšana viss nav. Ceru, ka ar jaunu ceturksni pamazām sākšu vilkties ārā...
Svētdien biju pie Līvijas uz tām sengaidītajām viesībām. Neko gauzties jau nevar, tīri labi pavadījām laiku. Bet ar mani nav atkal kārtībā. Es nejūtos un nejūtos diez cik labi sabiedrībā. Redzēs kā nu būs nozīmīšu vakarā. Arī tur es nekā laba neredzu. Puikas sev uzjautrinās garastāvokli ar "technisko apspriedi" un man tas krīt uz nerviem. Vai tiešām labs garastāvoklis viņiem nevar būt bez tā. Ceru, ka ātri pienāks šai nedēļai gals. Tad būs ceturksnis beidzies un varēs uzelpot. Bet vēl priekšā tik riebīgi klases darbi, atzīmju labošana un atbildēšana, ka ir domāt negribās.
Jādeklamē atkal 6.novembrī. Jāuzmeklē atkal kaut kas labs. Bez laba nav vērts uz skatuvi kāpt. Jā, man ir uznācis mūzikas un deklamēšanas prieks. tagad droši katru dienu nospēlēju vienu stundu un deklamēt to es varētu darīt no rīta līdz vakaram. Ņem tik kaut kādu dzejoļu krājumu priekšā un "vazā vaļā".
pašlaik lielas ilgas pēc dailes arī nav. Kad nāks jaunā luga ārā, tad jau atkal būs skriešana. Cerēsim, ka tā būs tikpat jauka kā "Sendienas".
Droši vien dziesmu tur nav. Tas jau nu būtu sliktāk. Okē! Es eju gulēt un nedomāju par rītdienu!!!
trešdien, 30.okt.
Kārtīgas skolnieces teiktu, ka tā ir nejēdzība, bet es tikai pasvilpoju. Šodien nerakstīju lielo latv. kontroldarbu, jo ... aizgulējos. Pēc tam aizgāju uz Daili uz pieņemšanas izrādi - "Par tiem, kas jūŗā". Atkal kaut kas jauns Dailē. Tas tā iepriecina. Vēl pirmdien es domāju, ka mana mīla uz Daili sāk atslābt un tās vietu sāk ieņemt, kas cits, bet nu jūtu, ka tā viss nav. Viss pārējais ir muļķības. Mana mīla joprojam ir tikai Daile. Cik labi tur visi cilvēciņi ir. Pati luga arī ir ļoti laba un aktieri - arī tikai tie labākie kā: Filipsons, Zīle, Kreicums, Stubavs, Vazdiks u.t.t. no sievietēm Ābele (bravo bis!), Laiva, Viesture, Kaldovska. Vēl taču aizmirsās jaunais "dievs" Dimiters. - Kā to varēja aizmirst. Šito mīļo čigānpuiku. Jā, Dimiters ir jaunā zvaigzne pie Dailes debesīm. Redzēs ko Klētniece dos kā Laivas dublante. Redzēs vai būs labāka vai ne. Es gan esmu šausmīgi ātri iekveldināma. Šodien pat tā aizrāvos, ka skola paliek atkal vienaldzīga. Viena alga vai ir 3 vai 4. Agrāk par 3 es nemaz negribēju domāt, bet tagad jau sāk pierast. Šī nedēļa arī drīz būs cauri. Pirmais ceturksnis būs nodzīvots. Lai tad nu tālāk kā.
Varbūt, ak labāk mācīšos, varbūt arī nē. Pagaidām man nav cits dzīves saturs kā Daile un vispār deklamācija, dziesmas un dejošana - ne jau fokstroti un tango, bet polkas un valši. Man tā gribās kustēties, ka to nevaru izteikt...
otrdien, 10.sept.
Diena aiziet un atkal atnāk. Skolā viss rit mierīgā garā. Mācījusies es nekā prātīga neesmu. Bet vairāk jau būtu jāstrādā kā pagājušo gadu. Nav nekāda prieka šogad par dramatisko, jo nebūs man piemērotas lomas. Gudroju - ko ņemt Indrānu māti vai Ievu. Vai tiešām laist atkal priekšā kādu un atstāt Indrānu māti. Nē! Kādēļ man atkal jālien aizmugurē?! Man taču tā patīk darboties! Esmu klases "ekonome". Ar "pončikiem" pagaidām daudz darba. Laima vislaik tik grib mani mācīt, bet kam tas vajadzīgs?! Es pati protu aprēķināt, ko vajaga. Neesmu nekāds mazais bērns. Laima tik domā, ka viņa vien visu var izdarīt. Nē, nē, Laimiņ, es pierādīšu, ka arī es kaut kur deru. Man nepatīk viņas pašapzinīgais tonis. Es neciešu, ja man kāds lec acīs un pie tam vēl izliekas par "galvu" pārāks.
Protams, Laima pašlaik man tā krīt uz nerviem", ka labprāt ar viņu pat nesēdētu. Bet es jau arī esmu mazliet egoistiskas dabas. Nu jā, bet es taču protu sevi apvaldīt...
pirmdien, 16.sept.
Tāds kā pagurums, tāda kā neapmierinātība. Gribas daudz ko darīt, bet nekas neiznāk. Pieķeros pie vienas lietas - atmetu, pieķeros pie otras - atkal atmetu. Liekas, ka viss ir nokavēts un nu gribās grābt ar abām rokām. Bet atkal nelaime - klēpi ar kaudzi nevar piegrābt - birst pa malām ārā. Bet pa mazam neko neprotu strādāt. Tā nu dzīvoju galīgi nederīgu dzīvi: būtu lasījusi, tad šķiet, ka nevar - jāmācās. Būtu mācījusies - atkal šķiet, ka nav vērts mācīties to, kas tā kā tā aizmirsīsies. Tā nu galu galā nedaru neko. Pašai tikai pārmetumi. Bet kā varētu sevi piespiest atkal sistemātiski mācīties. Agrāk taču es to varēju. Bet tagad galīgi nositu laiku. Galu galā - vajadzēja taču man pēdējo gadu godam veikt, bet es taču redzu, ka no tā nekas neiznāks. Skrienu tik pa Daili un jūsmoju par citu cilvēku darbu, bet pati nekā nedaru. Māmiņa gan saka, ka cilvēkam vajaga katram dienā 8 stundas intensīvi strādāt, bet lai iestāsta to kāds man!
Esmu samaitāta! - cita izskaidrojuma nav. Pati gan mēģinu sev iestāstīt, ka neviens cilvēks bez darba nevar eksistēt. Galu galā esmu jau diezgan prātīga, lai saprastu to, ka nemācos priekš skolotājiem. Bet man vēl tikai prātā kā labāk apšmaukt skolotāju. Galu galā - es taču sevi apšmaucu, nevis skolotāju.
Tagad gribas saņemt visus spēkus, pilnīgi sasprindzināt sevi un teikt: mans pienākums ir mācīties un tādēļ pildi.
Bet vajadzētu taču klāt labākai, vērtīgākai. Dzīve Tevi neauklēs, ja pati nemācēsi tajā dzīvot. Tādēļ, Rutel, dod solījumu, ka kļūsi labāka. Nu solies taču! Nevilcinies! Saki, jā! Bet tad šoreiz arī tādu stingru, jā! Ko līdz teikt, ja to nepilda. Bet šoreiz gan solos - kļūšu labāka. Un nesacīšu
Tagad saprotu, kādēļ Žoržs un Bubis daudz vairāk manā vecumā zināja nekā es. Gluži dabīgi - viņi pa vasarām savu brīvo laiku veltīja literātūrai. Bet man parasti brīvā laika bija ļoti maz vasarā. Dzīvoju parasti svešā lauku mājā, kur jādomā tik par darbu. Laucinieki jau nesaprot to, ka pa brīvo laiku gribas lasīt un ja redz, ka pa dienvidu lasa, tad domā, ka nemaz nav noguris, bet es nemaz bez garīgās barības vasarā nevaru iztikt, lai tad vai ko lasu, ak tik dabūju lasīt.
Man jau būtu laiks apdomāt par nākotni. Nu jau vairs nedrīkst teikt "Gan jau". Vajadzēja man nospraust ceļu - skatuve un pa to arī iet un cīnīties ar visiem vējiem. Bet man kā redzams trūkst gribas spēka. Es gaidu uz kādu atbalstu.
Dieva dēļ tikai neļauties iespaidoties, tad bētē! Šinī gadījumā jāiziet no sevis it kā ārā un tad jānovērtē sevi, vai spēšu to panākt, vai cīnīšanās man darīs prieku. Vai nebūtu tomēr kāds cits ceļš, ko vajadzētu izvēlēties, kas būtu man vairāk piemērotāks.
ceturtdien, 4.okt.
Gribās atkal rakstīt. Tas nu man gandrīz tā kā par paradumu palicis katru dienu rakstīt, lai arī nebūtu nekas ko rakstīt. Vakar vakarā izlasīju vēstules Haraldam. Esmu ļoti priecīga, ka savaldījos un neielidināju toreiz tās krāsnī, jo tagad tiešām patīkami tās izlasīt. Tagad pati brīnos cik brīvi esmu viņam rakstījusi un droši vien viņš mani labi pazīst - gluži tāpat kā es viņu. Bet mēs esam tomēr kā divi galīgi sveši cilvēki. Toreiz man bija taisnība - es rakstīju kādam tādēļ, ka bez rakstīšanas es nevarēju iztikt. Tā man pašlaik ir, gribas kādam rakstīt, bet ... arī saņemt atbildi...
Šodien ar Aušu atkal mazbikiņ papļāpājām. Viņa man pastāstīja, ka Teika iestājusies dramatiskajos kursos. Galu galā tas meitēns ir galīgi traks: ģimnazija, mūzikas un dramatiskā studija. Un galu galā viņa neiznāks ne šis ne tas. Viņa reiz "apdedzināsies" un tas ir viss.
Būtu nu man bijusi kāda daļiņa no tās trakās uzņēmības, kas viņai. Ausma stāstīja arī ko Teika stāstījusi par pārbaudījumiem kursos.
Vispirms muzikālā pārbaude pie viņas tēva, tad Katlapa sieva analizē fizisko priekšstatu resp. resns, tievs, glīts, neglīts, līkas kājas u.t.t. Tad jānodeklamē kāda perša un jāizlasa prozas gabaliņš. Bez tam (es to sapratu kā atjautības pārbaudi) dažādi jautājumi (bet pēc tā, ka likusi attēlot čigānu kāzas kādai ar dejošanu šķiet, ka pārbauda tēlošanas spējas). Tas nu tā. Esot pieteikušās kādas 160personas, bet uzņemot laikam labākā gadījumā 60. Tīri smuka izkrišana tiem pārējiem. Vai tiešām to starpā būs Teika, kuŗus uzņems!
otrdien. 28.aug.
Nupat ienāku savā saulainajā istabā. Ir dienvidlaiks. Tomēr drīz būs jāiet uz tīrumu. Ir jauks laiks, tādēļ patīk pastrādāt pa tīrumu. Šī nedēļa jau ievadīta - varbūt mana pēdējā nedēļa "Jaunzemjos". Ātri pagājis laiks. Es tomēr priecājos par še pavadītajām dienām. Būšu stipri atspirgusi un skolu varēšu sākt tiešām ar jauniem spēkiem. Gaidīt jau gaidu to dienu kad šķiršos no "Jaunzemjiem", bet būs arī savādi. Pret mani te izturās tik mīļi kā pret pašu meitu. Tā pat bija jauki tie brīži, kad klausījos Ačuka humorā un pilnu krūti dabūju izsmieties. Par viņa jokiem nu gan jāsmej no sirds.
svētdien, 2.sept.
Tā! Smalki! Es vēl tepat maisos un netieku nekur prom. Visādas iespējas bijušas un izbijušas. Un kā netieku tā netieku uz māju. Lūk, visi bērni taisās rīt uz skolu, bet es vēl tepat. Netikšu uz pirmo dienu! Ir tik skumji. Gribas tikt prom, bet laikam jau ātrāk kā uz trešdienu netikšu prom. Jā, šī var teikt: "Lai vēl dzīvo", ja pašas meitas netiktu uz skolu, tad būtu cita dziesma.
Rita ir ļoti glīta, bet Vija gan nē...
Šodien jau ir rudenīgs laiks. Norīta bija stipri vēss. Kā es izturēšu rītdienu, kad zināšu, ka visi ir skolā. Nez vai kāds jutīs arī, ka es neesmu. Droši vien maz. Es jau nu gan būšu domās pie visiem, bet visi nebūs pie manis. Varbūt Zigis atcerēsies, bet arī mazu brīdi. Viņai tāpat būs daudz darīšanas un runāšanas. 
Otrā istabā iet kā barkš. Tur Ačuks atkal pietempies, atbraukusi saimnieces māsa ar meitenēm un no tās mājas atnākusi tantiņa.
Man ir tik nejēdzīga dūša, ka nemaz izteikt nevaru...
piektdien, 7.sept.
Esmu tagad tik laimīga! Nu jau gandrīz nedēļa Rīgā un skolā. Atbraucu pirmdienas vakaru. Īstā "pirmā diena" bija otrdien. Tā kā uz to arī tiku. Pirmās dienas biju stipri satraukta. Cik jocīga sajūta atkal bija skolā.
Skolas telpas ir ļoti jauki izbalsinātas un vēl notiek remonta darbi. Esam pirmā stāvā. No sākuma sēdēju viena pati, bet nu sēžu ar Zigu. Vienā ziņā ļoti jauki, bet esmu gan pieradusi pie atbalsta. Bet nekas ieaugs man vairāk pastāvības. Ir mūsu klasē jauni skolēni, bet lielākā daļa tie paši. Skolotāji arī visi tie paši, izņemot ģeografiju. Lielas nepatikšanas mums ir ar algebru. To pasniedz Tomsons. Nu jau nebūs atkal nekādas kārtības.
"Intīmā' kompānija turās pa sevi un Laima uzskata to par tīri dabisku, ka sēžu ar Zigu. Jocīgi jau nu tas ir, bet tomēr slikti arī nav, ka tādā veidā tas ir nokārtojies.
Man jau atkal ir uzlikts dzejolis. Biju atkal pie Caukas. "Apsveicu ar ierašanos
svētdien, 9.sept.
Šodien nodzīvoju tāpat pa māju. Pie vakara tikai aizgājām abas ar māmiņu uz kapiem. Man mācīties gan neko negribās, bet vajadzētu sevi mazliet saņemt grožos. Esmu nelaimīga, ka man iesmērēja to jauno dzeju, jo jūtu, ka man pavisam tā nav piemērota. Bet gan jau kaut kā. Ļoti vēlētos, ka būtu dramatiskais pulciņš. Varētu taču savas spējas pārbaudīt. Jo vairāk es deklamēju, jo vairāk neesmu apmierināta. Tā jau laikam vienmēr.
Būtu nu man kāds prātīgs cilvēks pateicis, ko lai daru. Man mazliet ēdīsies, ka tas Haralds man tiks priekšā. Lai vai ko laist, tikai ne to. Tad jau viņš aiz savas iedomības nezinās nekādu robežu. Ek, būtu tas dramatiskais pulciņš, tad zinātu, ko lai dara. Bet tagad ne šā, ne tā.
Otrdien būs Raiņa piemiņas diena. Interesanti, vai kratīšanās arī būs paredzēta, vai nē.
Mūsējie t.i. "intīmā" kompānija nu māk visādus "kratīšanās" veidus. ko nu mēs - atpakaļpalicēji.
Interesanti, vai Gunārs ir iemācījies labāk dejot, vai ne. Viņiem taču fizkultūrā vajadzētu arī mācīt dejošanu.
Nu jau mūsu skolā vairāk zēnu, un jau nebūs vairs tik traki, ka jāplēšas. Ja tik viņi visi dejo.
Ko nu es sevi tikdaudz nomoku ar "kratīšanās problēmu, tikpat jau es.....
pirmdien, 10.sept.
Šodien  Laima sevišķi mīlīgi sāk runāt ar Zigu. Mani tas mazliet uztrauc. Vai tiešām es varētu palikt atkal viena? Nē, es turēšu ar abām ķepām Zigu ciet. Lai Laima "ieskrienas". Viņai nebūs Zigu man atņemt. Tad nu gan būtu jauki, ja es tagad zaudētu to, ko ieguvusi. Un mums taču ir kopēju interešu. Vai varētu būt tā, ka es palieka viena ar savu teātri. Šodien nespēju sekot fizikā, jo mani uztrauca kaut kāds fakts. Tikko gribēju pacelt roku, ka iešu uz Raiņa kapiem tā ieraudzīju, ka Haralds lēni "stubī" savu ķepu augšā. Es protams sarāvos un ne domāt nedomāju vairs iet. Bet vēlāk to nožēloju. Bet galu galā biju stipri apmierināta, jo Ainēns arī bija gājis. Kas ar mani noticis?! Es pārāk bieži sāku domāt par Haraldu! Vai tāpēc, ka pašlaik ne par vienu nejūsmoju?! Pagājušā gadā, kad jūsmoju par Žoržu man ne prātā nenāca par Haraldu domāt. Bet tagad! Kad Žoržs man ir pilnīgi vienaldzīgs, es sāku domāt atkal par H. Un vai vienmēr, mazdrusciņ neesmu par viņu padomājusi?! Ziga saka, lai es uzsākot ofensīvu? Bet tur uz nesaprotu viņu. Kāda velna pēc man jāuzsāk kaut kas, lai pie tam pašai paliktu tīra vienaldzība. Nu ja sagaidītu pretīm nākšanu, tad es droši būtu pazudusi. Tikai kāds cits mani spētu glābt. Ne par velti saka, ka pirmā mīla nezūdot. Pēc manām domām tā bija mana pirmā, bet ne pēdējā.
Interesanti būtu, ko H. domā. Lai gan
vu draudzeni - īstu sirdsdraudzeni. Galu galā padomājot, man daudz domu ar viņu "neklapē" un vispār, ek, nav vērts domāt, tad es vēl kritīšu histērijā. Cik tukša dzīve man ir. Galvenais - man nav mērķa.
Tik daudz mākslīgu prieka brīžu es esmu šo gad radījusi! Tie ir tie, kad pļāpāju ar Aušu un "iedzīvojos" savā lomā resp. tēloju, tad kādreiz aizeju tik tālu, ka šķiet, ka viss teiktais ir īstenība un es to arī izjūtu un dzīvoju līdz. Bet cik maz tomēr esmu no sirds bijusi priecīga, šogad - nekad gandrīz. Labi mācīties arī es vairs nevaru un tas man nesagādā nekādu prieku.
ceturtdien, 11.okt.
Skolā. Ķīmijas stundā. Vakar vakarā Ziga atnāca pie manis un mēs ārkārtīgi daudz runājām par Zigas un Žorža attiecībām. Laima apgalvo, ka viņiem būšot "čuš", bet es nu galīgi tam nepiekrītu. Vai tad vispār var būt "čuš", ka tur tik labas attiecības...
-> Protams to atkal izdarīja Aivars, tas, kas parasti lasa man rakstītās zīmītes.
-> Raits protams negribēja palikt labāks un turpināja tādā pašā garā.
vakarā.
Es protams atkal nekā neesmu padarījusi un kā redzams arī nedomāju darīt.
Biju pie Zigas un tur izpļāpājāmies visi trīs. Šķiet, ka tur ir viss kārtībā. Laima tikai muld un vairāk nekā.
Šodien nejēdzīgi sāpēja galva un tā kā biju dežurante, tad sasaldējos vēl vairāk. Es savā fantāzijā "grimstu" arvien tālāk. Nu jau Aušai ir sastāstīts bezgala daudz muļķību. Bet man nepatīk tomēr pēc rakstura Auša. Viņai ir bezjēdzīgi daudz sentimentalitātes. Un tas jau man galīgi nepatīk. Tagad laika kavēklim jāizgudro vēl kas jauns. Jāraksta vēstules. Ak Dievs! Cik tālu tas ies! Bet man patīk šī domu rotaļa un es gribu to turpināt. Lai taču ir kāds, kas man notic šīs neticamās muļķības. Piemēram ar Bebi tās es nevarētu dzīt. Bebis tomēr ir mazliet apķērīgāks un viņš padomātu pakaļ tai lietai.
Ikdienā nav nekas jauns. Tikai vienu es gribu novērst t.i. Gunāra uzmanību pret mani. Var iznākt citādi galu galā tāpat kā Aijai ar Žanīti. Un to es nu galīgi negribu, lai gan protams nav slikta sajūta, ja zina, ka kādam tu patīc, bet... lai nu tas paliek.
Ziga saka, ka viņa jaukšoties iekšā, ja man ar Haraldu atkal kas iznāktu. Bet galu galā tas nemaz nav tik prātīgi teikts. Ja divas sirdis savstarpēji pievelkas, tad nav vērts tur ne jaukt ne nejaukt.
Bet man tā šķiet, ka pa brīžam mēs abi it kā savstarpēji gribam satikties, bet kavē daudz un dažādi šķēršļi. Bet ir brīži, kad
otrdien, 2.okt. skolā.
Tomsona stunda. Nupat Daila aizlaida burkānu Tomsonam gar pauri un šis maktīgi noskaitās: spēra ar kāju burkānam, bet par nelaimi aizspēra garām - slikts futbolists.
Zigas nav skolā. Sēžu viena, bet nu mūsu vietas ir priekšā Laimai un Bebim. Mēs taču izkarojām to vietu. Nekas jauns nav, Tomsons tur kaut ko burkš, bet es nekā nedzirdu. Būtu jānoraksta kāda perša, bet galu galā negribas.
Man uz sirdi guļ domraksts, ko vēl neesmu uzrakstījusi, bet gan jau šodien to padarīs. Vai mūsu klasē arī nevarēja būt tā, kā Buba klasē bija viena grupiņa, kas nodevās literātūrai. Bet mūsu klasē jau nekas nevar iznākt. Bez tam Rugāja organizē literāro pulciņu, kur būs iestāju pārbaudījumi. Lai es pateiktu kādus latviešu rakstniekus pazīstu! Es jau nu gandrīz no katra ievērojamākā latviešu rakstnieka esmu ko lasījusi, bet lai pilnīgi pārvaldītu viņa darbus, to nu gan no manis nevarētu prasīt.
vakarā.
Domrakstu esmu "uzmocījusi" un nu būtu jāmācās, bet nepavisam negribas.
"Protams no nākošās nedēļas es sākšu kārtīgi mācīties!" tīri vai jāsāk sevi izzobot. Kādēļ gan es nevaru ar sevi tikt galā! Rīt droši ies skolā čābiski, jo šodien nemācos atkal kā parasti.
Jāsāk būs kaut kas prātīgs darīt. Bet kas tas "prātīgais" būs?
Vai tiešām nevarētu no dažiem kārtīgiem cilvēkiem iztaisīt ko prātīgu t.i. kaut kā darboties. man ir pilnīgi neapslāpējama vēlēšanās kaut ko darīt. Man nav gribas darboties. Bet vai no mums kas prātīgs varētu iznākt?
Varbūt tomēr, ja pamēģinātu. Gribas būt sabiedrībā. Tikai jau nu ne tādā, kas 'kratās" mūžīgi. Protams kādreiz var, bet ne vienmēr. Kā to varētu izdarīt? Tur nu ir kopējiem spēkiem jāgudro. Mums jau parasti nekas prātīgs neiznāk, bet varbūt ar labu gribu kaut kas tomēr.
trešdien, 3.okt.
Man pašlaik pilnīgi neiespējami rakstīt, ko ģeografijas skolotāja diktē, jo atkal domās uzpeldēja "nieks" un citi. Alkstu atkal pēc kaut kā jauka un gudroju, kad atkal dabūšu viņu redzēt. Ak Dievs! vai tiešām vēl ilgi viņš kā ēna man vilksies līdz. Bet tās taču tīrās muļķības. Es vēl vairāk tikai sevi iespaidoju, ja viņu redzu. Tīrā neraža! Uz rītdienu...
Nupat izrāva ārā potēties. Es vienu reizi nošmaucu.
vakarā.
Šovakar t.i. šodien nevis vakarā izlasīju Žorža vēstules māmiņai. Tiešām jāapskauž cilvēks ar tādu domu pasauli. Tā viņam Ērgļos bijusi brīnišķīga vasara. Ja es tā varētu pavadīt vasaru. Tik jaukā vietā un strādāt var iet kad grib. Bez tam var daudz lasīt un nodarboties ar sportu.
taisīt nez kādas copas augšā un vilkt vai katru dienu citu kleitu, bet ja zēnam nepatiks, tad arī neiepatiksies".
Rita palika stipri jocīga, jo juta, ka nupat bombardēju viņu. Nekas, diezgan esmu viņu saudzējusi.
vakarā pie Zigeles!
"Trala-la-la-la-la-la tikai smieties!" bet nemaz tie smiekli tik viegli nenāk. Mans garastāvoklis ir pavisam zem nulles. Ziga taisa "Šmaugšanu" ar Žoržu. "Mīlestības sapnis īss" ar tādiem vārdiem varētu apzīmēt visas mīlestības, Kaut kādas domstarpības neizbēgamas, lai vēl ciešāk pēc tam turētos kopā, vai... (tā kā es to piedzīvoju) izšķirties, lai domās jauktos starp naidu un mīlestību.
Velns ar ārā! Ja es dzīvoju starpo cilvēkiem, kas visi gandrīz pa pāriem, kādēļ lai es sev nenoķertu otru pusi. Vismaz izklaidēšanās dēļ.
Bet ko es nozvērējos kādreiz?
Man jau būtu gan kur uzķerties, bet šoreiz negribas dažādu apstākļu dēļ. Gunārs jau nu ir uzķēries, bet šodien starpbrīdī tā īsti izjutu. Bet tur ir daudz bet...
piektdien, 14.sept.
Fr.Bārdas.
Mans liktens.
Vai tas nu neprāts vai prāts -
paliek man nezināms,
bet mans liktens ir tāds:
lai darītu viņš ko darīdams,
lai dotu man ko dotu - 
mūžīgi patīk tam,
lai es asiņotu...
Kad es ļaudīs eju,
taisu mierīgu seju,
dažreiz pat smeju,-
liekas - man nekaitētu itin nekas...
Bet tas,
kam vienu pašu acu mirkli
mana dvēsele kaila atsegtos,
iekliegtos,
kā spoku ieraudzīj`s, šausmīgu, baigu,
un rokām aizsegtu vaigu...
vakarā.
Šodien gan esmu laiku nositusi. Nu absolūt nekā neesmu padarījusi. Tā turpmāk nevar vairs iet. Vajag taču zināt mēru arī lietās. Uz atklāšanu neiznāks iet, jo pa vakaru negribas nākt mājās un pie Zigas nevaru iet, jo svētdienas rītu jāpalīdz nest uz tirgu māmiņai preces. Nekas, aizies citu reizi, bet kaut kas būtu jāizstrādā, citādi dzīve pārāk vienmuļa.
Visi priecājas uz to vakaru, kas būs, bet es gan pavisam nē. Nav nekāda prieka, jo zinu, ka tāda pa kaktiem no-
Ir jāpaliek tā, kā pašlaik ir. Vai tiešām vairs nebūs tā kā agrāk. Tad tiešām pēdējie ģimnazijas gadi paies tā, kā es tos nekad nevarēšu atcerēties ar lielu prieku un sajūsmu. Mums taču ir tik maz kopēju interešu. Liekas gan, ka mūsu klase ir stipri vienota, bet tomēr, ja tā cieši ieskatās, tad katrs ir ierāvies pats sevī.
Es laikam šodien nemaz nebeigšu šīs garās domas. Bet tās jau mani nemoca šodien vien. Tās jau mani moca no pagājušā gada un es negūstu nekur mieru...
piektdien, 12.okt.
Šodien jau nu izdarīju gan vienu grēka darbu, bet es to neskaitu pie milzīgi lieliem grēkiem. Galu galā "Mērķis attaisno līdzekļus", un tādēļ nemaz neuztraucos. Tas jau nu gan nebija mērķa dēļ, bet lai. Proti, izlasīju Laimas rakstīto zīmīti Rūtai. Nu, vai liela nelaime? Nav taču nekā sevišķa! Un Laima rakstīja, ka nu būs atkal labi. Viņu kompānija sāk atkal vienoties kopā. Nu protams tādēļ arī Laimai tagad iznāk ar mani mazāk darīšanu. Tagad protams "banda" atkal būs kopā un Laimai ne prātā nenāks būt tanī zāles kaktā, kur ir pārējā mūsu klase. Un kā pagājušo reizi Laima turējās mūsu pusē un uz otru pusi, kur stāvēja Maija, Ainēns un Ārija, nemaz nepaskatījās. Tagad t.i. rīt, ja būs dejošana Laima un citas, kas tanī bandā ir, nemaz mūsu klasi neredzēs. Nu lai ar tā, vai tad man tur kas! Bet laikam jau gan ir kaut kas, citādi jau es "nekreņķētos" tik nejēdzīgi. Neraža un vairāk nekas.
sestdien, 13.okt.
Šodien paiet tieši gads kopš mēs atrodamies atkal zem krievu varas. Nekas par gadu nav grozījies. Daži tikai atgriezušies. Bet par lielāko daļu mūsu tautas nezina nekā. Šodien skolā arī bija tāds mazs "aktelis" un pēc tam vēl mazāka "kratīšanās".
To, kas "kratās, bija ļoti maz un es pat nožēloju, ka paliku un savu laiku tērēju. Aizgājām ar Zigu uz kīno. Filma no vien...
svētdien, 14.okt.
Laikam manu domu gaitu vakar iztraucēja māmiņa, kas pienāca lasīt pie tās pašas lampas, kur es rakstīju un tad jau es vairs nevaru rakstīt. Tā tad turpināšu vakar iesākto domu.
... no vienas puses filma man nepatika t.i. bija pamatīga propoganda, bet no otras puses ļoti patika t.i. redzēju cirku filmā un viens aktieris resp. Martinovs bija ļoti glīts. Tas nu tā!
Nākot mājās pa krēslu atkal uznāca "bimbājiens" un palīdzēju ar savām asarām lietum slapināt ietvi. Nekas, gan jau tās "dvēseles mokas" paliks retākas. Šodien piemēram man nāk "ņirdziens", ka vakar biju tik gļēva. Bet tagad, Rutel, vai tu nevarētu paaudzināt raksturu un neiet "kratīties". Galu galā, ja nevar katru deju dejot, kādēļ tupēt tur. Še roka un līgsim tādu mazu līgumu, vai ja? Okē! Tu esi meitēns ar mugurkaulu. Tikai tāpat
manā dzīvoklī", ar tādiem vārdiem mani saņēma Cauka. Ar Herminu bija skolā interesanta saruna. Starp citu Hermine zobojusies par Cauka, ka tas tik nav manī iemīlējies, ka tā gribot mani redzēt. Pie tam viņa sieva atbildējusi, ka viņa jau pie tā esot pieradusi. Nu gan smiekli nāk! Lai Cauka "ieķertos" manī!!! Tādā skuķī!!! Nu šodien gan viņam viss tēls izjuka, jo es taču tik slikti skaitīju to peršu. Bet velns ar arā, kas tur notika, kad viņa sieva izgāja cauri!!! Es apstājos un Cauka tik jocīgi iesaucas "Nekas, nekas ir labi!" Pie tam viņš tik neērti jutās un viņam palika tik jocīga balss. Nu manis pēc lai "ķerās" vai līdz ausīm. Mani jau tas neskar. Un tīri patīkama sajūta būtu, ja apzinātos, ka patīku tādam cilvēkam kā Caukam. Gan jau ja tur kas ir, tas ar laiku pāries.
... Bet es mani, ka Gunāram neesmu vienaldzīga. Bet nu es esmu tik daudz skolas guvusi, ka man pietiek. Kā Ziga saka "glābšanas riņķi" es neizmetīšu...
Cauka runāja par Haraldu, vai tas negribētu piesaistīties pie Jelgavas teātra. Jā, Haralds ir cēlies. Un ja viņam to pateiks, viņš kļūs vēl iedomīgāks. Bet neticu, vai viņš to ceļu ir nolēmis par savu galveno. Bet kā lai es viņam to pasaku? Viņš jau ar mani negribēs nemaz prātīgi runāt.
Bet rīt būs jāparunā, redzēs kādu iespaidu tas atstās.
Un tagad būtu jāpadomā, ko darīt man. Tas ir tas trakums, ka es neesmu pārliecināta par savām spējām...
sestdien, 8.sept.
Šorīt no rīta skolā biju stipri agri. Arī Haralds bija agri atnācis. Nu man bija izdevība ar viņu parunāt. Un tāda gadās drīz. Man par lielu pārsteigumu Haralds pret mani izturējās pat ļoti korekti. Viņš pat sāka runāt par savām nepatikšanām ar kaŗa komisariatu. Pasacīju, kas vajadzīgs un nopratu, ka viņš laikam ies pie Caukas un pēc tam iesaistīsies teātrī. Bet vistrakākais joks bija tas ka viņš prasīja man vai es tur būšot. Atbildēju, ka es noteikti pabeigšu ģimnaziju un tad vēl padomāšu. Ceru, ka viņš paliks tikpat korekts pret mani un man nebūs jādzird viņa zobgalības. Tā būtu vislabāk.
Pēc skolas biju ar Aušu uz "Dziesma mīlai". Maz sapratu, bet tur nekādu lielo saprašanu nevajadzēja, jo Kipura ir nepārspējams. Gandrīz visu filmas laiku viņš dzied. Tikai saturu jau uzminēju pašā sākumā. Nu, amerikāņu filmas taču ir visas gandrīz vienādas.
Mani uztrauc tas, ka "Daile" guļ un nemaz nedomā sākt spēlēt.
Man "piesēja" jaunu dzejoli, būs tas jāsāk mācīties. Negribēju jau gan ņemt pretī, jo pati saviem spēkiem vairs nemāku strādāt, bet nekā darīt, būs jāpamocas.
Droši vien mūsu "intīmā" kompānija kaut kur šodien "kratās". Viņiem gan tikai tas prātā.
es viņu pilnīgi nevaru ciest. Galu galā taču es viņu vairs nemīlu. Tas jau vēl vecais "raugs", kas sāk pa brīžam rūgt. Bet galu galā nekādu mīlestību pret viņu nejūtu. Cik jocīgi, ka pašlaik varu mīlēt un spētu tikai jūsmot par jau vecākiem nekā mūsu puikas. Protams pašlaik mans "jājamais zirdziņš" ir "nieks" un tur nekā nevar darīt. Lai arī pati apzinos, ka tur nekas iznākt nevar, tomēr es no viņa "atkāpties" nevaru un manu domu lielāko daļu aizņem viņš. Ak, nu lai taču! Varu taču jūsmot! Bet mani baida reālā dzīve! Kur es iešu tāda kā es. Man jau vēl jāķeras mātes brunčos! Ja, jā! Tur nav nekā komiska! Par to ir jāraud. Man šķiet, ka es tik tad kur derētu, ja labi drīz pēc ģimnazijas beigšanas apprecētos, citādi nekas neiznāks. Bet tagad, taču tas nemaz nav iespējams. Ak! Ko es par tādām lietām!!! Dzīvošu kā liktens būs lēmis un ... labi būs. Ko es gaužos, ko es par velti galvu laužu! Dzīvi nepārveidošanu! Kā būs lemts, tā nodzīvošu savu likto mūžu, tad lai ar kāds viņš būtu - tikpat pie viena un tā paša gala novedīs. Vienai varbūt būs jānodzīvo ar neko neteikšanu. Dieviņš dos dzīves biedru - būšu viņam pateicīga.
Viss Dieva rokā!...
Jauku Elīnas Zālītes dzejoli, ko norakstīju no Bebīša klades, man ienāca prāta ierakstīt še, jo tas kā nekā man atgādina tos laikus, kad bijām trieciengrupā.
Arī es varu tagad tikai domās pakavē-
Elīna Zālīte.
Seno draugu atcerei.
Jēl nepārmetiet man, ka reizēm pulkā jautrā
Es pēkšņi noskumstu, vairs acis nemet dzirkstis,
Un drošā mute paliek bērnišķīgi kautra,
Un it kā lūgšanā man kopā man liekās pirksti
Ik katrā dienā brīdis tāds, kad sarunājos
Ar seniem draugiem sirds, no kuŗiem dažu
Miers mūžīgais jau aizšūpojis zemes mājās
Dažs tālus ceļus min, pilns nemiera un bažu.
Dažs mani aizmirsis, triec jaunu biedru barā
Dažs vienmēr atceras ar ilgām neprātīgām;
Ak, senie, tālie draugi, dzīves pavasarā
Bij mūsu sirdis sasaistītas ciešām stīgām.
Ir tiesa, mīļi arī jūs, jūs draugi tagadējie!
Bet toreiz agrāk sirds bij divkārtīgi kautra,
Tad katrs nieks to iespaidoja divtik spēji
Prieks dziļāk šķita, smagāk skāra sāpju šautra
Lūk tamdēļ atmiņā tik dziļi iespiedušies viņi,
Sendraugi - katrs ņēmis manas dvēsles daļu
Ak jaunie, ātrie, nemierīgie vanadziņi,
Ne visi atradāt jūs dzīvē zaru zaļu!
Šīs stundas draugi, piedodiet, ka jautro gaitu
Es pēkšņi pārtraucu ar savu skumju trīsu:
Šis brīdis pieder aizgājušiem draugiem. Skaitu
Es klusi domās viņiem aizlūgšanu īsu.
--"--
ti
es pie tā laika draugiem un nožēlot, ka tagad nav vairs tāda draugu pulciņa, kur varētu izklaidēties un arī kaut ko gūt. Gribas rakstīt vēstuli kādam, bet kam? To jautājumu es nevaru izšķirt ne ar vienu, ko gribētu rakstīt. Un tas arī nav izšķirams.
turpini un tad turi vēl kādreiz varēšu apsveikt. Bet mācīties gan tev vajaga vairāk, Ē... vai nu es gudri sevi nepamācīju?
Kas attiecas uz Zigu, tad viņa man ļoti patīk pie klavierēm, bet citur mēs sākam arvien vairāk "kašāties". Jā, kas tad tā būs par iekārtu, ka man mūžīgi jāpadodas. Neiet, tā un neiet, bet ja es strīdos briesmīgi, tad viņa paliek sirdīga un tāda viņa man nemaz nepatīk. Ak, tad jau man jāpiekāpjas vien ir. Galu galā labi vien ir un arī būs...
pirmdien, 15.okt.
Manī atgriezies atkal dzīves prieks. Nu, nost ar sapņiem un vairāk būs jāpiegriežas dzīvei un darbam. Manī radies tāds spars. Gribas kaut ko darīt un tagad taču būs iespēja arī. Atkal atgriezīsies varbūt "vecie labie laiki" t.i. tādi laiki, kādi bij trieciengrupā tikai būs mazliet, mazliet varbūt savādāks. Tagad būs vairāk garīgi vērtīgāk un nebūs pārīšu būšana, es vismaz tā ceru. Bet ko tā Ziga vārā? kamdēļ viņa negribēja, lai Aivaram tūliņ pasaka mūsu nodomu? Tas taču ir tik mīklaini. Pēc brītiņa viņa teica: "Meitenes, nu jūs varat runāt!" Ļoti dīvaini! Un tagad man nemaz nepatīk par to domāt. Vai tiešām Ziga kaut ko strādātu pret to, kas pašlaik veidojas?
Jā, te nu man jāatzīst tas sāpīgais, ka Ziga man patīk tikai vienatnē. Sabiedrībā viņa tomēr ir un ir kaut kas cits. Protams man jau viņai vienmēr jāpiekrīt, jo citādi ir "uguns pakulās". Un parasti tas ir tikai pareizs, ko viņa saka.
Ko nozīmē vārdi: "Es jau nu tur nebūšu priekš spēlēšanas!" Protams, ka viņa nebūs tikai priekš spēlēšanas. Katrs taču varēs darīt ko un kā grib, bet tad jau man jāsaka, ka es jau nu tur neiešu tikai priekš dekalmēšanas, bet galu galā katram jādod tas, kas viņam ir un jāgūst tas, ko citi dod.
Protams Ziga tagad ir uz mani noskaitusies un skaidrs, ka es tur tikai būšu viņas acīs vainīga.
Nē, tagad es vairs tā neļaušos iespaidoties, mēģināšu pati spriest vairāk pēc saviem uzskatiem.
Cilvēkam kā nekā ir katram savas sliktās īpašības un mums cilvēkā tomēr ir jāatrod tas labais un tas vairāk jāizceļ, tad jau sliktais zem labā iespaida arī pazudīs. Galu galā mēs cilvēku nevaram mērīt pēc vienas mērauklas. Piemēram Rūta no vienas puses man nepatiktu, bet ja runājam par literātūru, tad šinī ziņā Rūta ir lieliska. Un nav noliedzams, ka arī Andris tāds ir un par to jau es pārliecinājos literātūras pulciņā šodien. Ar vārdu sakot, varbūt, ka tur kas sanāks!
otrdien, 16.okt.
Kāpēc es atkal sevi palaižu tik vaļīgi? Nu protams, nav gribas spēka atkal. Tā tas taču galu galā ilgi nevar iet. Es taču nemaz nemācos un reiz es droši uzraušos. Rīt pat jau kautkur noraušos, vai nu vienmēr var labi iet.
Uz to nu noteikti būs jāiet. Ar sportu laikam arī var ātri vien iekrist azartā. Vismaz man tā liekas.
Rītvakar neiznāks tas vakars, jo programma esot par šauru. Ļoti labi, jo man rītu jāraksta domraksts un referāts.
Pašlaik iet cīniņš vaļā ar Rūtu par soliem. Es ar Zigu gribam iekarot Rūtas vietu. Laimdota un Aija piepalīdz. Bet laikam saies matos. Gan jau redzēs, kas tur iznāks.
sestdien, 22.sept.
Šodien tikai 2 st. bija. Pēc tam trenējāmies volejā. Gunčai neatļaujot spēlēt un viņa saka, lai es trenējoties un spēlējot viņas vietā. Bet man jau tik labi vēl neiet.
Šodien būtu jāraksta tas referāts, bet netīk nemaz klāt ķerties. Ahā! Nu es zinu, es gribu ko skābenāku, jāiet pameklēt kāds ābols.
svētdien, 23.sept.
Vakar no maniem nodomiem - uzrakstīt referātu - nekas neiznāca. Kamēr izlasīju vien pagāja ilgs laiks un tad atnāca Ziga un man nelaida rakstīt. Mēs daudz runājām par Gunāru un citiem. laiks pagāja ātri un tā nu šodien ir svētdiena un man ir tik bezgala daudz darba. Lietus čabina pa rūti, bet man nemaz negribās piespiesties.
Bet jāvar un jāgrib!
pirmdien, 24.sept.
Šodien lietus līst visu dienu un ir tik drūms un nepatīkams laiks. Uz brītiņu biju aizgājusi pie Zigas. Tā ar Žoržu mācījās fiziku. Un uzreiz, prom ejot, viņa man atgādināja atkal "Nieku". Viņai tas arī it kā nedodot mieru, bet jo vairāk viņai jādomājot par Gunāru Rodbergu. Es laikam pazudīšu, ja kāds man negadīsies ceļā, kur pieķerties. Kā nu es varu būt tik dumja! Bet lūk, jūsmot es varu bez jēgas. Un vajadzēja tikai vienu skatu, lai mocītos jau gandrīz trīs mēnešus. Pašlaik atkal domāju tikai par brūnajām acīm zem baltās cepures un zaudēju vai galvu. Man ir jāredz atkal šīs divas brūnās acis, kas mani ir pilnīgi kā nohipnotizējušas. Es pat eju tik tālu, ka izdomāju pasaciņas un stāstu tās Maigonim. Bet man ir jāizgudro kaut kas. kaut vai pakaitinot tos pašus skolas skuķus. Ideja!!! Nu jāķeras pie tās realizēšanas...
... Rakstot "vēstuli" "| Niekam" es pamazām nomierinājos un pašlaik dusmojos par to, ka mūsu skolā nav dramatiska pulciņa. Vai tiešām mums skolā nav neviena zēna, kas uzņemtos to praktisko pusi un kam vispār interesētu. Lūk brāļa laikā bija puika pats, Pēteris Pētersons (tie jau būtu aizgājuši)
Otrdien, 25.sept.
Nupat izmeklēju dzeju, ko deklamēt, tai "tuvināšanas" vakarā. Šoreiz tas nebūs ne patriotisks, ne komisks, bet vienkārš lietiņa personificējums.
Nupat man vajaga vēl kādu skolnieku, lai nopelnītu naudu zeķēm. Par kurpēm ekonomiskā es nemaz nejūsmoju. Visas tur ir galīgi štruntīgas.
Meitenes resp. Aija ar Laimu saka, ka uz večeriem viņas vairs neiešot. Tie jau viņām esot līdz kaklam. Nu, pēdējais laiks arī bija.
Bet es nu atkal esmu galīgi nolaidusies ar "zubrīšanos" Punkts un basta! Nekāda sapņošana vairs!!!
trešdien, 26.sept.
Vakar gan smuki piešmaucu Ritu. Tā ieraudzīja, ka man starp grāmatām vēstule un par visu varu gribēja redzēt, kam tā domāta. Tad nu es arī "aiz lielas žēlastības" viņai to iedevu izlasīt. šai palika mute vaļā un man bija uzjautrināšanās par to, ka Rita nu domās, ka es un Adernieks esam labi pazīstami. Nu jau otrais cilvēks, kas tam notic! Nu vismaz dzīve nav tik vientuļa.
Šodien man bija nepatīkams pārsteigums. Kad Gunārs šodien man pieliecās tuvāk, tad varēja sajust stipru tabakas smaržu. Fui! Viņš smēķē arī un varbūt mīl zēnu kompānijā arī "iemest". Cik izlaidušies gan ir zēni tagad. Vai tad viņi nezin, cik nikotīns ir kaitīgs. Bet viņiem jau tā "lieluma mānija".
Būs jāaiziet svētdien vai sestdien uz kādu izrādi. Man jāredz arī Nacionālajā visas lugas. Cerēsim, ka pa dienu svētdienās būs visas pēc kārtas.
Cerams taču, ka drīzumā Dailē būs kāda pirmizrāde. Tā taču galu galā neiet!
piektdien, 28.0sept.
Šodien esmu slinka un paliku mājā. Vakar nevarēju uzrakstīt domrakstu un tā nekas cits neatlika kā neiet.
Un šorīt arī es neko lieli neesmu padarījusi. Priecājos, ka Dailē svētdien būs "Pūt vējiņi" pirmizrāde. Uz to noteikti ir jāiet. Šodien jāiet apskatīt, ka tur būs par aktieriem.
Nepatīk tikai, ka tautas dziesmu ritmā ir šī luga. Esmu Nacionālajā kādus gadus atpakaļ to redzējusi. Beigas bija kā liekas traģiskas. Kas būs galvenajās lomās?! Droši vien Lilita nebūs, jo tā sagatavojas Stjuartes lomai. Es taču ceru, ka viņa būs Stjuarte. Bet varbūt arī ka nē. To jau es nevaru izzīlēt. "Jāzeps un viņa brāļi" arī būšot Dailē. tad nu gan būs vīriešu lērums uz skatuves 12 brāļi!!!
sestdien, 29.sept. suņa žēlabas
Šodien no "Jaunzemjiem" dabūju sveicienu - proti sviestu, biezpienu, baltmaizi, krejumu un rupjmaizi. Āboli nākošā naktī esot nozagti. Mans Monis vairākas nedēļas neesot bijis lietojams. Gaudojis un raudājis pēc manis. Ak tu nabaga Mocīt! Tava suņa dvēsele ilgojusies pēc manis. Cik labprāt tagad būtu pie Tevis un "padracētos". Tu jau vasarā biji mans vienīgais draugs. Bet vai tad Tu neesi nemaz dusmīgs par tiem pērieniem ko saņēmi no manis? Nu Tu jau pats saproti, ka tie bija vajadzīgi...
Monīt!
"Nu tad dzīvo vien vesels un gaidi mani ciemā..."
Vakar bijām, protams es un Ziga, uz daili pēc biļetēm, bet izrāde nav vēl pieņemta, vai reģistrēta un tā palikām bešā. Šodien jāiet ap 17iem. Urā! Galvenā lomā Valdmanis. Droši vien viņš būs lielisks. Bet kas tā tāda Lasmane. Droši vien jauns spēks. Nu gan jau redzēs kas tur īsti būs. Un tagad man ir jālāpa zeķes.
pirmdien, 1.okt. "Pūt, vējiņi"
Sestdien skolā nekas prātīgs nebija. Deklamēt nodeklamēju labi, tikai mazliet sajaucu. Tūliņ pēc nodeklamēšanas skrējām uz Daili pēc biļetēm un dabūjām pavisam nejēdzīgā vietā. Redzējām Valdmani un Lilitu. Vēl dažus citus arī redzējām. Es jau pilnīgi vairs nevarēju valdīties. Mani pārņēma tik savādās sajūtas.
"Pūt, vējiņi!" bija kaut kas lielisks. Valdmanis tēloja ļoti, ļoti labi, bet ... mani briesmīgi nesajūsmināja. Varbūt pa daļai tas bija tāpēc, ka zālē sēdēja "Nieks" ar savu skumji nopietno seju. Es taču laikam esmu pilnīgi jukusi. Bet reiz nu es esmu pamatīgi iekritusi...
Kaldovska bija pilnīgi lieliska un es pat raudāju. Arī pārējie aktieri kā redzams darīja ko katrs spēja un izrāde bija ļoti jauka. Pēc izrādes publika mierīgi atstāja savas vietas un daudz neko ar aplausiem nešķaidījās Tā ir nesagaidījām aizskara atvēršanos un Valdmani ar Kaldovsku, kuriem nu gan vajadzēja klēpi ziedu...
Man šodien ir smaga dūša. tagad zinu, ka skatuves dēļus man nekad nemīdīt. Visiem ir mērķis, tik man tāda nav. Esmu tukš cilvēciņš, kas vandās citiem pa kājām. To ko es varētu uzskatīt par savu mērķi tīšā prātā bīdu no sevis tālāk prom. Bet tomēr kā velk, kā velk uz to pusi kāda neredzama vara. Es laikam pavisam dumja palikšu tā mūžīgi ar sevi strīdoties. Nedrīkst būt mazvērtības sajūta, bet es to jūtu, ka tā man neatlaidīgi seko. Vajag pacelt galvu un teikt: "Es arī deru kaut kur dzīvē", bet es tikai, ka tik vairāk kaktā. Ja es mēģinātu sevī pārvarēt visu to, kas man pašai nepatīk, tad es būtu gandrīz vai ideāla meitene. Vai tas jau mazliet neizklausās pēc ... hm...hm.. ie-do-mī-bas. Ne, ne tur vēl mazbkiņ jāpaskolojās.
Bez tam es esmu ārkārtīgi dumja, vairāk lasīt man vajaga. Tik maz ko zinu no literatūras u.c. kā. Bet laikam kam jau nav iekšā tas nevar arī neko daudz vairāk iemantot. Kā tad puikam bija jau tik sen tendence uz tik gudrām grāmatām, bet man?...Ko tur nu tik daudz spriedelēt, savus pienākumus arī es vairs nepildu kā vajaga. Tas taču galu galā ir par traku. Man šķiet, ka man pašai vajadzēs sevi sapurināt un teikt: "Rutel, saturies, citādi tu aiziesi dibenā!".
svētdien, 21.okt.
Drīz būs atkal viena svētdiena "nožāvāta". Cita vārda jau nu labāka neatradīs. Nekas nav padarīts un droši neko nepadarīšu. Nāk tikai žāvas un gribas gulēt, bet darba tik daudz. Kāpēc tās svētdienas tik īsas!?
Nupat "šie" pie Laimdotas salasās un drīz tur sāksies kaut kas, bet es lūk "žāperējos pa māju. Galu galā šodien jau es jūtos labāk un varēju iet, bet taču jau slinkuma vaina. Nekas, gan aiziešu citu reizi....
pirmdien, 22.okt.
Šodien jau nu vajadzēja sākt kārtīgi mācīties, bet neiet taču tā lieta. Gribās briesmīgi iet uz teātri. Jāiet jau nu šonedeļ kaut kur ir. Bez tā jau nu neiztiks. Bet tad jau atkal cietīs mācības. Nekas, gan jau šo ceturksni izkulsies kaut kā, tad jau ar nākošo varēs labāk strādāt. Nu protams... - "gan jau rīt padarīs"... Ha-ha-ha-ha!...
trešdien, 24.okt.
Mani ir pārņēmis neizsakāms īgnums par visu un galvenais - dusmas uz sevi. Kāpēc es šogad tā palaižos. Šogad esmu nejēdzīgi slinka un gala iznākums būs - slikta liecība. Galu galā kāpēc tad es eju skolā un mācos, ja es nevaru kārtīgi savu pienākumu pildīt. Šodien pat! Saņem atpakaļ franču klases darbu un tai ir ļoti glīts trijnieks. Nu vai tas vairs ir normāli? Es taču nevaru un nevaru sevi piespiest mācīties. Un vēlāk, saņemot liecību, es droši vien žēlošos, kāpēc es nevarēju sevi piespiest. Un tad jau protams nekas vairs nebūs līdzāms.
Ek, ko tur! Nav jau vairs, kas mani pabiksta: "Mācies nu, Mazuli!" Tad tomēr labāk mācījos, bet tagad - ne es ko lasu, ne mācos. Bieži vien notērēju savu laiku skatoties pa logu ārā. Un šodien jau arī es kārtīgi nedabūšu izmācīties, jo Ojārs nāk uz stundu. Tas gan būs tikai vienu stundu, bet man jau daudz nevajaga, lai izsviestu no sliedēm, un es nespētu vairs tālāk mācīties.
Šodien ir drūma diena. Klasē deg elektrība un Kleģeris moca Irmiņu un Valdiņu. Tas zēns gan laikam ir dikti apzinīgs. Nē - no šodienas es arī kļūšu citādāka - man jākļūst citādai, citādi es braucu galīgi stāvu bedrē iekšā.
Jāvar!!!
piektdien, 26.okt.
Rīt jau atkal vienas nedēļas beigas. Cik ātri skrien dienas! Es nemaz nedabūju kārtīgi apskatīties, kad nedēļa jau cauri.
Šodien atkal neesmu mācījusies, jo lasīju Albīna Vidēna "Mājup gribu atkal jāt". Kāpēc tāds virsraksts, to nu gan nejēdzu. Jā! Kāpēc tāds virsraksts?!...
Kas ir vainīgs, ka tik daudz bāreņu, atraitņu - kaŗš. Kas vainīgs, ka līgavas velti gaida mājā savus iecerētos - kaŗš. Kas vainīgs, ka vecāku galvas nelaikā nosirmo, gaidīdamas dēlus - kaŗš. Šis mazais vārdiņš nozīmē tik daudz. Tas ir izputinājis ne vienu vien tautu, bet gan desmitām.
Un tagad vēl mūsu domas mētājās starp neziņu un cerībām. Jautājums, kas būs ar mūsu tautu skan visās malās. Un vēl un vēl mēs gaidam un ceram. Arī es nebeidzu cerēt par labāku nākotni. Nu jau pieci gadi kaŗš. Tieši visu manu jaunības laiku. Bet es taču vienādi ceru, ka dabūšu vēl savā jaunībā piedzīvot īstus priekus...
Vēl tikai nedēļa, kad atvērsies skolas durvis. Es skumstu, ka netikšu laikā, bet kas tad galu galā ir pāris nedēļas priekš gada. Tās aizies, kā aizgājušas citas nedēļas. Un pienāks tas brīdis, kad būšu atkal klases biedru vidū. Tikai tagad klasē ir daudz vairāk vēsuma kā agrāk. Un ko tur var darīt...
svētdien, 26.aug.
Vakar saņēmu beidzot no Ziguča vēstuli - pēdējo vēstuli šovasar. Daudz sirsnības izšķaidītas viņas vēstulē. Gaidu mūsu tikšanos ar vislielāko nepacietību. Nupat man uzaust cerību stariņš, ka tikšu laikā skolā. Nu tikai jāvēlās, kaut neatbrauktu Lonija. Saimnieks man dabūtu komandējumu un es ar vilcienu tiktu ātri vien Rīgā. Un tad jau es arī brauktu sestdien vēlākais. Kāds Zigučam būs pārsteigums, ka pēkšņi ieraudzīs manu fizionomiju.
Šodien droši vien abi dzīvo lustīgi pa "Grāvīšiem". Lai nu papriecājās bērni, tā spriežu es -! vecmāmiņa!!!
Ārā plosās rudens vējš. Sēžu kā parasts pie loga. Mani pa brīžam silda saulīte un aukstie vēji netiek pie manis, jo logs ir ciet.
Varbūt nākošo svētdienu būšu mājā un kārtošu savu apģērbu. Tas jau būs mazliet platāks un gaŗāks jāpataisa. Mani pārņem neizsakāmas jūtas, kad domāju par māju.
No klavierēm pretī man smaidīs atkal "Amors un Psiche". Mans galdiņš būs atkal kārtīgi uzposts un aiz zīmuļu uzliekamā pretī raudzīsies Ziguča smaidošais ģīmītis.
Viss būs savā vietā un būs tāda laba sajūta. Cik briesmīgi gan jājūtās tam cilvēkam, kam nav savas mājas. Tam jāklaiņo pa pasauli bez mērķa... Tāds jau bija kalpu cilvēku liktenis! Gandrīz katrus Jurģus citur iet ar savu pekelīti. Neapskaužami cilvēki!
Mūsu skolā šodien talka. Droši vien ir arī mūsu "intīmā kompānija". Viņiem droši vien iet atkal "spīdoši". Un pēc talkas jau saprotams mūsu "intīmā kompānija" sarīkos "deju vakaru ar draudzīgām attiecībām". Ha-ha-ha-ha!!! Vajadzētu Daugulei redzēt viņas "cēlo" Laimdotu. Bet Daugules acīs droši vien Laima paliks joprojam cēla. Pie pīrādziņu dalīšanas jau redzēja viņas cēlumu. Nu ko tur vispārīgi tinti un spalvu tērēt par tādu personu, par kādu turu tagad Laimdotu, ko agrāk tā cienīju. Ak Dievs, vai par visiem cilvēkiem reiz būs jāmaina uzskati!!! Tik daudzos jau esmu vīlusies!...
Ar to literāro grupu kaut kas iet uz priekšu. Nupat jau ir biedri kopā un tikai vajaga tēmatu un darba gaitu un gan jau tad kaut kas sanāks.
Zigai brālis - Ivars ir atbraucis. Tai nu gan lieli prieki. Biju pie Zigas. Izpļāpājāmies un ... atkal kopā esot vienas mēs varam lieliski saprasties. Es jau nu arī galu galā tur biju vainīga, bet arī padaļai taču nē. Apsolos sev, ka turpmāk nekašāšos, bet to jau tā nevar galvot, uznāk un beigas.
trešdien, 17.okt.
Man ir liela ilgošanās pēc dramatiskā pulciņa. Vajadzētu mēģināt kaut ko darīt, varbūt, ka izdodas. Varbūt Aivars ir aktīvāks un ar viņa palīdzību mēs kaut ko varam izdarīt. Tikai un ne ar Miķeleni, jo tā jau bija tā, kas izjauca to būšanu.
Gribu pieteikties pie Jērcumes plastikas kursos. Ir taču viss kas dzīvei noderīgs. Nupat man uznākusi milzīga luste uz visu ko. Nu tik jārauj vaļā, kamēr vēl "ducha" kaulos.
Būs daudz jālasa arī un jāmācās arī ir, bet lai, citādi jau nemaz nejutīs, ka ģimnazijā gājis, ka nekur sabiedriskajos darbos nepiedalīsies. Un ziemu jāslēpo arī būs. Nu kā tad.
Ek, un mājā arī ir daudz darba. "Lai ir grūt, vajag spēt, stipram būt, uzvarēt!" Priekš kam tad galu galā ir tādi vārdi...
ceturtdien, 18.okt.
Ek tad atkal noflederēta diena! Bet galu galā tik traki nemaz nav. Biju taču uz kino.
Un tā nu reiz ir vienīgā filma, kas man krievu laikā patīk. "Pārvaldnieka māsa" ar Dinu Durbinu - kaut kas lielisks! Pēc tam pieteicos Jērcumes plastikas skolā. Redzēs, kas tur sanāks. Tīri patīkamas meitenes tur ir. Varbūt, ka man patiks tā staipīšanās.
Svētdien mūsu pirmā sanāksme. Kaut nu izdotos labi un būtu prieks arī citreiz iet. Šodien skolā nāvīgi izdauzījos un nu es esmu galīgi nogurusi, bet taču jāmācās. Ak neraža!
sestdien, 20.okt.
Vakar Ziga bija pie manis visu pēcpusdienu un palika arī pa nakti. Šodien jūtos atkal stipri viena. Nejūtos arī diezcik labi un vēl ļoti šaubos vai rīt uz to sanāksmi aiziešu. Laikam jau gan neaiziešu, jo ja jau labi nejūtos, tad labāk palikt pie mājas.
Nejēdzīgi daudz ir ko darīt. Tā kā svētdiena arī būs par īsu, lai visu veiktu. Un šodien jau man vajadzēja sākt ko darīt, bet es tik noslaistos gar grāmatām. Un atkal taču jāraksta domraksts. Ir gan neraža! Domraksta rakstīšana lūk man sagādā tīro Sibiriju. Jā, kāpēc gan es esmu tik stulba? Īsts stulbuma iemiesojums!
Vajadzēja rīt aiziet "Uz kuŗu ostu" dienā, bet tad jau ir visa diena pagalam. Un tādā gadījumā mans pienākums būtu iet uz literāro pulciņu.
savā pēdējā vēstulē viņš mani galīgi nolika tomēr nobeidzis ar šādiem vārdiem:
"Esmu priecīgs par skaisto dienu, tādēļ mīļš un priecīgs sveiciens Tev". Tas varētu tikai nozīmēt to, ka vēl viņa kādā sirds kaktiņā ir mīla pret mani. Bet tagad?... Tagad droši "mana sapņu tēla" visa sirds pieder Ainēnam. Vai sākšu vēl par to skumt? Taču nē, Rutel, ar Tevi nav un nav kas kārtībā!! Vai Tev nepatīk, ka Haraldam ir kāda cita un ka viņš ar visu to Tev nav palicis. Nu laikam taču Tava patmīlība mazliet cieš! Un vai zini ka nav nemaz nepatīkami, ja kāda zēna uzmanība ir saistīta Tev.
Cik traki! Man ir tāda sajūta, ka es varu tikai jūsmot. Un jūsmot par katru glītāko zēnu. Tas taču ir ārprāts, kas manī notiek.
Pilnīgs chaos manā galvā un vairāk nekas...
Nav ko uztraukties!
otrdien, 11.sept.
Ko tas "pagāns" atkal piešriftējis tur klāt! Bet, ka vakar esmu bijusi "ferikt", to gan redz! Jau pēc tā vien skatoties, ka mana tradicionālā maliņa nav atstāta. Šodien strādāju skolā. Bijām ļoti maz; bet laiks apgāja nemanot. Haralds, kā pa brīnumu daudz diezgan ar mani runāja. Bet škandāls! Ko es tikdaudz viņa vārdu pieminu! Šoreiz pat jūsmošana te nav, un tomēr ir kaut kas. Nē, loģiski padomājot, Rutel, un apsverot visus faktus tur taču nekā nav un nevar būt. Padomā vien par "krēslu" un tūliņ visa dūša būs papēžos. Tad taču, ja Tu gribi par kādu domāt, tad domā manis pēc par Gunāru. Nu tas taču tad ir "jēdzīgāks" vismaz pēc dabas.
Rīt man atkal jādeklamē. Kā negribās! Šoreiz no visas sirds negribās. Ne man patīk viena dzeja, ne otra. Tā galu galā nezinu, ko skatīšu. Ek, man tās dekalmācijas jau ir līdz kaklam. Man šķiet, jo vairāk es deklamēju, jo sliktāk man iet. Droši vien būs arī "kratīšanās". Man tīri labi no vienas puses patiktu, bet...
Būtu nu beidzot dailenieši sanākuši, tad vismaz būtu atkal par ko domāt.
Jāraksta referāts latv. val. Man tīri smiekli nāk - referāts! Es - un referāts! Tas ārkārtīgi komiski izklausas. Kur es knapi varu kādu domrakstu uzrakstīt, kur nu vēl referātu! Man tāda sajūta, ka tas vārds par mani zobojas. Un vēl pie tam, tas referāts jānodod diezgan ātri.
Ziga dūšīgi sarakstās ar Laimu. Man šķiet, ka Laima pret mani slēpjas aiz laipnības maskas.
Rita nupat bija pie manis un salika man visādus klamburus matos. Cik jocīgi, ka es nemaz nebūtu rūpējusies par saviem matiem, tikai uzvilkusi zilo kleitiņu, jo man jādeklamē. Bet Rita bijusi pie kādas tur kundzes un tā salikusi viņai visādus klamburus. Viņa jau nu gan rūpējas par savu ārējo izskatu.
trešdien, 12.sept.
Mūsu direktors gan ir "nāvīgs pāķis". Taču kādu deju viņš varēja atļaut. Un mēs ar Aušu jau bijām norunājušas valsi. Šodien Laima ar mani runāja. Viņa
piektdien, 5.okt.
Šodien nopirku biļetes uz "Pūt vējiņi" svētdien dienā/ Tā tad iešu otru reizi. Šoreiz gribētos redzēt Vilmu Lasmani.
Žoržs esot dabūjis zināt divas adreses, tā viena ir Adernieka, bet kas tā otra, to pagaidām nezinu. Man ir nāvīgas dusmas, ka nesatiku Zigu mājā. Tad varētu dabūt zināt, bet šī, maita, (pardon, par spēcīgiem izteicieniem) mētajās apkārt un man aiz ziņkārības vai jāmirī nost. Vai tā nav traģēdija?
Šodien ar Bebi laikam kādas 5x apmetām līkumu gar Zigas māju un pļāpājām. Un tik daudz bija ko runāt, ka nemaz nemanījām, ka esam kādu stundu nostaigājušas. Runājām par daudz un dažādām lietām...
Bija uznācis Žanītis. Mēs nopļāpājām kādas divas stundas. No sākuma valodas neritēja diez cik gludi, bet vēlāk iesilām un tīri daudz sapļāpājām. No Žanīša daudz neko nedabūju zināt par Zigas un Žorža nodomiem, bet kaut ko viņi dara, to jutu no Žanīša valodas. Galu galā Ziga varbūt vēl kaut ko slēps no manis. Nu lai tik paprovē! Ja viņi strādās ar Žoržu vieni paši uz vienu roku, tad nudien norausies.
Es taču arī alkstu kaut kā. Bet mums trijiem kaut kas jāizdara noteikt, citādi jau nav vērts, ka dabūja tās adreses. Vai piemēram nevarētu ierasties kaut kādā veidā pie viņa. Manis pēc vai Mārtiņbērnos, bet iekšā jātiek un ar viņu jārunā, citādi neiet šoreiz.
trešdien, 10.okt.
Man pašlaik ir tāda dūša, ka es varētu "kaukt" pilnā kaklā. Nekas man nepatīk un nekur man neveicas. Cik laimīga būtu, ja man būtu darba prieks, bet tāda man pašlaik nemaz nav. Kādreiz gribas dauzīties, trakot un smiet un kādreiz negribas iten nekā darīt, un tad liekas, ka es smiet vairs nekad nevarēšu. Tagad es sēžu un vienkārši nevaru sevi piespiest pie darba. Neesmu rakstījusi arī ilgi. Biju taču svētdien uz "Pūt, vējiņi!" otrreiz. Redzēju Lasmani, bet tā man galīgi nepatika. Varbūt tādēļ, ka pa priekšu redzēju labāku.
Šodien dabūju zināt, ka Kaldovska ar Šmitu esot kārtīgs laulāts pāris. To nu gan nevarētu pateikt. Bet daudz ko nevar pateikt par aktieriem.
Vakar bijām pie "nieka" durvīm t.i. es un Ziga, kas tad nu cits. Ziga apgalvoja, ka dzirdējusi A. balsi, bet es gan nedzirdēju. Ak, nu "viens pīpis" dzird, vai nedzird viņa balsi, tikpat labāk nepaliek. Laima laikam atkal jocīga uz mani. Ek, negribas domāt. Nemaz labi nav, ka aizgāju tur sēdēt. Man ir tādas dusmas pašlaik uz visiem, ka to es nemaz izteikt nevaru.
Un no šodienas man ir dusmas uz Zigu. Es nezinu kādēļ, bet viņa no manis it kā attālinājas. Es tomēr jūtos tik viena. Ir dažu brīdi man neizsakāmas mīļas jūtas pret viņu, bet ir brīži, ka es jūtu, ka tomēr viņa nav tāda, ko es varētu saukt par sa-
mētāšanās vien būs man...
sestdien, 15.sept.
[fotogrāfija]
Tik jauku vakaru kā šo nebūs iespējams tik ātri sagaidīt.
Cik labi, ka neaizgāju uz "Uzvaru", to vēl paspēs redzēt, bet šo vakaru nekad vairs nevarētu atgriezt. Un es vēl negribēju iet! Cik daudz zaudēts tad būtu! No tā referāta gan daudz ko nedzirdēju, bet mūsu mīļie mākslinieki - Alma Ābele un Emīls Mačs tik skaisti deklamēja, ka to nemaz vārdiem nevar izteikt. Kad E.Mačs deklamēja "Uguns un nakts" prologu, man asaras ritēja pār vaigiem. Viņš pats atgādināja kaut ko drūmu un viņam tik labi iznāca katrs vārds.
Par Almu Ābeli varu tikai jūsmot. "Mūsu skolas draugs" tā teica Miķelene. Bet viņa arī ir īsts mūsu skolas draugs. Tik vienkārša un mīļa. "Tieši pirmā rindiņa man aizmirsās" tik vienkārši viņa pateica un apskatījās grāmatā. Un tas nemaz nemaitāja kopiespaidu. Un dzejas arī bija tieši izmeklētas un šim laikam piemērotas. Vislabāk atceros "Tā nepaliks" Pēc nerimstošiem aplausiem viņa gribēja vēl nodeklamēt "Kalnā kāpēju", bet tika tikai ar piepalīdzēšanu līdz vidum. Žēl, bet arī tās nedaudzās rindiņas bija jaukas un galvenais deva man ierosmi un vispār man tas bija kā "kļūdu labojums". 
otrdien, 18.sept.
Manas ilgas nupat ir pēc glītām kurpītēm un zeķēm. Bet kā lai tos dabū? Tā nu ir viena smaga problēma, bet man viņa jāizved dzīvē, citādi jau nav nekādas jēgas vairs pasaulē. Upurēšu to lielo upuri un neiešu pagaidām uz teātri. Bet ar to vien jau vēl nav līdzēts. Kaut kas ir jālikvidē. Lai vai kas tas šoreiz būtu. Jāpavandās pa visu māju gan jau kaut ko atradīs. Kaut kā taču jātiek galā. Nupat saliku savas jau iegūtās atzīmes uzdevumu burtnīcā, Tik spīdošas nemaz viņas nav. Gandrīz visi 4. Nu saturies skuķēn! Mamma prasīs norēķinus, ka pie skuķiem neiet. Nekas, gan jau.
Viss citādi pa vecam. Sestdien būs tas tuvināšanās vakars. Nekāda preika nav.
Svētdien būs jāpiespiežās un jāuzraksta tas referāts. Brrr... man jau tagad drebuļi skrien, ka domāju par to piespiešanos, kas man būs jāiztur. Ek, ir gan traki, ka man nav nekas ko rakstīt šite. Tad jau nav vērts vispār rakstīt, ja raksta visādas muļķības. pēc manām domām vajag taisīt dēku un tas ir viss. Pag, nu jau Adernieks ir atkal Rīgā. Šodien sākas sezona. Okē! Droši viņš lasīs atkal ko radiofonā..
piektdien, 21.sept.
Šodien pēc skolas gājām uz "Dināmo". Mūsu meitenes spēlēja pret 4.ģimn. Man bija jāiet kā rezervistei. Paldies Dievam visi bija un es varēju noskatīties no malas kā 4-tā salika mūsējām. Nekas, gan veiksies labāk. Toties mūsu zēni turējās un nobeidza futbolu ar neizšķirtu. Droši vien tuvākā laikā būs izšķirošā sacīkste.
bija stipri atklāta un teica, ka priecājoties atkal mani redzot skolā t.i. ļoti priecājoties. Bet redzējusi manās acīs nicināšanu. Un tā jau arī bija. Cik savādi, Laima saka, ka mani neieredzējusi tikai Žorža dēļ, bet Ziga teica, ka viņa jau bijusi tādās domās tad, kad es vēl ar Haraldu bijusi pa draugam. Kā nu lai to saprot? Laima sakot, ka viņa domājusi, ka viņai pietiks tikai ar kompāniju, zināmā mērā mani apvaino. Jo tad tikai ja viņai nepietiek ar kompāniju, viņa atrod mani. Tā tad - es nebūtu nekas, ja viņa "bandā" rastu apmierinājumu. Bet vai lai es būtu tā, kas pieņem to maizes gabalu, ko atmet sunim? Laima saka, ka viņai vasara Rāmavā ir zaudēta. Zigai pilnīga taisnība - "Pagājis tas trakais kavalieru gads". Un tagad jārod apmierinājums pie "atstātajiem".
Ziga varbūt, varbūt atkal nokārtos savas attiecības ar Laimu pozitīvā virzienā un tad..., tad būšu atkal viena. Vai Laima tagad neizmēģinās dažādus līdzekļus, lai dabūtu Zigu pie sevis un tad atkal "Rutelei" atradīs kādu vainu viņa atkal ko būs izdarījusi, kas neatbilst Laimas "morālajai" apziņai un Ziga arī tiks iepotēta un tā tas ies pavisam normāli savu gaitu.
Ziga gan saka: "Viņa man miglu nevarēs iepūst acīs", bet Laima to droši tik ģeniali izdarīs, ka to nemaz nemanīs.
Ainēnam ar Haraldu klapējot! Abi esot sentimentāli un viens otru ļoti mīlot.
Tas nu tā!
Tūliņ ir jāsāk lasīt "Viesizrāde Vīnē", tā kā rakstīt pietiks.
ceturtdien, 13.sept.
Pēc visiem likumiem spriežot, man būtu jāmācās, bet es vienkārši nespēju. Es laikam nekad nevarēšu ieslīdēt atpakaļ vecās sliedēs. Es kaut ko meklēju! Pati nezinu ko! Bet manī nav vairs miera. Pašlaik man ir liela vēlēšanās būt atkal pie Zigas. Šodien Zigai ar Laimu sākās izrunāšanās. Redzēs kādu virzienu tā ņems. Arī abi "balodīši" kašājās. Žoržs gan tur nekā neredz, bet manam Zigucim galīgi salauzta sirds. Ak Tu, razbainieks, āpsis Tu esi un vairāk nekās! Kā Tu drīksti Zigu nerrot, vēja grābslis tāds! Materiālais pasaulē vien neeksistē! To Tev derētu ievērot. Un vēl kas jāliek pie sirds - Ziga ir pardaudz jūtīga, lai ar viņu tā apietos. Bet Tu jau galu galā nemaz nenojaud, ka uz Tevi lamājos un nekustini ne ausi. Varbūt Tev ir tīri patīkama sajūta pašlaik...
Laima gruntīgi taisās Zigai klāt. Es eksplodēšu!!! Nu nāks katastrofa!
Rita ienāca un stāstīja, ka būšot 22.IX kaut kāds tuvināšanās vakars. Ritai droši vien tā jaunā kleita būs gatava un viņa atkal spīdēs. Mani tas vakars neko sevišķi nevelk. Rita teica, ka puikas prasījuši. "Nez kas tas tāds par skuķi ar tām plikajām kājām". Tas zimēts uz Aiju, kad viņa dziedājusi. Un kad Rita teikusi, ka no 11.klases, tad tikai noteikuši: "Tāds knīpa 11.klasē!" Ar to laikam Rita gribēja mazliet iekost man un izcelt sevi, bet es smuki pie izdevības pateicu: "Var jau

File-ID,Transcribed Text
1675417,"47
Vajadzētu vēl aizbraukt uz Cēsīm. Arī pie Litas? Šodien uzzīmēju plakātu futbola sacīkstēm starp ""Ceļiniekiem"" un ""Ķegumiešiem"". Lāga neiznāca, bet visi rajonieši smējās vairāk kā biju sagaidījis. Tā arī bija domāts, lai šie spalvainie tēviņi liktu mazliet mani atcerēties.
25.IX 43
Tāles zilā dūmakā tītas... Tāpat nezināmā miglā tīta visa mana turpmākā dzīve. Bet viens ir skaidrs ka krople jau nu nepalikšu. Vai nu pilnīgi vesela - vai sākšu citu dzīvi zvaigžņu pasaulē. Jā varbūt tiešām esmu   jau diezgan dzīvojusi - ko gan dzīve man vairs var sniegt? Vienīgi klusu mierīgu laimi - vai ari visdrausmīgākās ciešanas. UN ko darīt ja kara troksnis pārsviežas Latvijas robežās? Bet līdz mežam manas kājas nespēj mani nest! Kas būs tālāk?
Šodien atkal kvēlo atmiņas. Prātā stāv katrs runāts vārds, katra kopā ar viņu vadīta stunda... Jāaizmirst viņš Ričus un viss, viss, kas kādreiz bijis. Man jāsavaldas, jāpārdzimst tīrai un skaidrai atkal. Manas acis nedrīkst vairs solīt, viļināt un maldināt. Jāaizmirst visas netīrās domas, jāaizmirst tēvoča Rūda teiktie vārdi, skūpsts, kas vēl šodien kvēlo un deg uz vaiga. Viss, viss lai nogrimst pagātnē!
Pirmdien, 27.septembrī
Vakar biju pie Litas. Viņa ticēdama rakstītam bija aizbraukusi uz kādām kristībām, pārliecībā, ka esmu Rīgā. Varbūt liktenis tā to bija iekārtojis, lai es viņu vairs nesatiktu. Satiku viņas jaunāko māsu, Ilzi. Ilzei bija tas pats Litas smaids, bet sprogaini izjaukti mati kā mežonēnam. Brīnos par viņas drosmi gan vārdos, gan arī dažās kustībās. Likās, ka viņa censtos lai man patiktu un to arī panāca, bet kādēļ es atsacījos noskūpstīt viņu. Kā liekas tad atkal man visas meitenes sāk likties skaistas.
Redzēju ""Indrānus"". Jāsaka, ka dekorācijas bija skaistas un aktieri labi tikai Edvarts varēja būt labāks.
Piektdien, 1. oktobrī
Svētdienas vakarā jābrauc uz Rīgu. Nupat beidzu vēstuli Ilgai. Kā liekas viņai tomēr vēlēšanās piedāvāt draudzību. Tas laikam tādēļ ka aizbraucu.
Vakar aizvadiju Mārci, viņš iesaukts no Cēsīm un jābrauc uz Ventspili.
Mājup braucot redzēju Litu tīrumā un kā liekas pazina mani, jo ilgi vēdināja savu rociņu, kas tā prata glāstīt un skrāpēt. Žēl meitēn, ka vairs nesatiksimies, Tev būtu lūpas tāpat asinīs kā toreiz, un mans vaigs saskrāpēts kā no kaķēna.
Sestdien, 2.oktobrī
Šodien pārbrauca Haris. Man jābrauc rītvakar. Rajonieši, darba biedri, deva padomu atmaksāt vāciešu grēkus. Lai darot tā pat, kā vācieši ar latvietēm."
1675415,"45
Trešdien, 4.augustā
Vienmēr tas ir bijis, ka pārbraucot no mājas šejienes dzīve liekas līdzīga ellei. Un vēl tagad ar slimu kāju dzīve pilnīgi nepanesama. Naktīs nedabū gulēt no odu, blakšu un citu možu kodieniem. Klāt vēl nāk karstums un šausmīgā svīšana.
Labi, ka viss tas beigsies 15.aug. Garlaicības dēļ lasu Anšlava Eglīša ""Maestro"" otro reizi.
Sestdien, 7.augustā
Visu šo nedēļu esmu noslimojis, Varbūt ka ap jaunnedēļas vidu varēšu strādāt. Bieži staigājot uz ambulanci redzēju daudzus simulantus, Nevaru iedomāties, ka ari es tā reiz darītu. Viens sāka vainu meklēt kaklā, tad krūtīs un kad viss tas nelīdzēja sāka murgot par kāju. Nesaprotu kā viņam pašam tas neizklausās muļķīgi. Ārsts bez šaubām viņu izsvieda. Un tādu tur nāk rindām. Ir speciālisti smiulēšanā, kas ārstu arī apšmauc, bet tie savu māku rūpīgi slēpj.
Trešdien, 11. augustā.
Vēl šodien nav ziņu par Hara pārbraukšanu no darba dienesta Vācijā. Vai būtu patiesas mammas bažas par Hamburgas bombardēšanas sekām. Šodien esmu jau otro dienu atkal darbā. Vesels vēl neesmu un jūtu, ka veidojās atkal jauni augoņi.
Braucot uz 17 km attālo Garozu, ceļa malā redzēju kapus ar divās priedēs iekārtu zvanu zem apsūnojuša jumtiņa. Zvana aukla ar lielu mezglu galā, lēni līgojās pāri krustu rindām. Skaists skats priekš albūma.
Sestdiena, 14.augustā.
Bez augoņiem esmu iedzīvojies arī kašķī. Tās ir tādas mazas niezošas pūtītes pa visu ķermeni. Neesmu mazgājies jau 4 nedēļas un šodien pirts bija, bet atkal savas slimības dēļ nedrīkstēju mazgāties, Ko ēst arī nav.
Kā jau katru vakaru sestdienās, no 12 istabas vīriem mājās esam tikai divi. Ja rītu nelīs braukšu uz Rīgu. Jānoskatās kāda filma.
Pagājušo nakti ciemos pie manis bija Ilga. Sapnī viņu redzēju kopā ar Arvi. Kaut arī tā, lai viņi tik nāk katru nakti jo tas ir bezgala skaisti.
Carnikavā 14.VIII 43.
Nākotne klusē - kas būs? Esmu slima, nolādēti slima, jo neesmu vairs noteicēja saviem locekļiem. Un tagad sapņoju savas dzīves jaukāko sapni - sapni par dienām, kad gāju, peldēju, jāju un dejoju, sapni par naktīm, kad daliju glāstus... Bet vienalga, ja ari kādreiz kļūšu vesela, tad nedrīkstu vairs atkārtot šīs muļķīgās vājības.
Neizsakāmu prieku sagādāja Jony vēstule. Manas domas nedrīkst saistīt sveštautietis. Nedrīkstu! Dievs, palīdzi man laboties."
1675411,"42
un apģērba dēļ turējos pie malas. No sākuma šāvu diezgan slikti, bet vēlāk jau apmierinoši.
Vakar vakarā diezgan daudz iezimēju savā albūmā un esmu apmierināts ar rokas veiklumu. Varu vēlēties tikai drošāku vilcienu. Pa gabalu nekas, bet tuvāk aplūkojot izskatas mazliet neveikli un nedroši. Citi biedri redzēja mani zīmējot un slavēja manu veikumu, bet šodien ieejot pie Rīdziniekiem atradu uz galda Vulfiusa apzīmēto lapu ar lidmašīnām un auto. Katrs viņa vilciens pilnīgi raksturoja atsevišķus tipus un īpatnības.
Reizēm mani pārņem traka vēlēšanās doties uz mājām un nodzīvot vienu laiku. Sevišķi tad tādas domas uznāk kad vēders ir tukšs.
Rīt darbu sāksim 7os un ne tā kā agrāk, divās maiņās. Tas apmācību dēļ, lai visus dabūtu kopā reizē.
Pirmdien, 5.jūlijā
Citi zēni šovakar cepa pankūkas un es kā nekā dabūju vienu. Man uznāca tāds kārums ka mājā noteikti lūgšu izcept un kārtīgi saēdīšos. Ēdot rupjo maizi šeit rodas visādas dīvainas iegribas un nebrīnos ja citi aptīra manus biedrus.
Es gribu Ilgai aizrakstīt vienu dziesmu, ko mēs šeit dziedam. Ir vārdi, ir melodija ir dīvaini baiga. Vislabāk es gribētu viņai to reiz nodziedāt un ...Man dzīvē laimes nav...
5.VII 43
Kāpēc gan asinīs atkal šis savādais satraukums? Katru vakaru domās atgriežos pie Riča un Valtera. Laikam tie ir tie divi kurus nevaru un nevaru aizmirst.
Un es vēl arvien nezinu kas esmu un ko gribu. Viens ir skaidrs ka lai sasniegtu savu iedomāto mērķi, tad visam citam ir jāpazūd - es nedrīkstu mīlēt, nedrīkstu ari pakļauties vienam otram kaisles izlēcienam, jo tā taču novirzos no iedomātā ceļa.
Nē, labāk nedomāt, bet ņemšu dzīvi tādu, kādu to sniedz šodiena. Un šodien šeit ir kāds kapteinis līdzīgs virsleitnantam. Ai, kaut atmiņas nesāktu par daudz reāli kvēlot!
Trešdien, 7.jūlijā
Pirmo reizi rakstu dienas grāmatu šeit barakā, citu klātbūtnē. Tā kā citi spēlē kārtis un citi guļ un man negribas šķirties no muzikas, es neeju uz ēdamzāli. Jaunnedēļ atbrīvosies viena līdzbraucēja vieta uz fabrikas smago auto. Tas braucamais han ir no aizvēstures laikiem, bet man priekš braukšanas prakses iegūšanas tas ir tomēr glauns. Darbu mainu pa daļai apnikuma pēc, jo kā redzu tur purvā nav vērts plēsties. Citi guļ un citiem jāplēšas pušu. Vakar mūsu nometnē ieradās Jelgavnieki, un vienam no viņiem ir līdz akordions. Viņš pats nemāk lāga spēlēt, bet mūsu zēni"
1675409,"40
no vēja pūsmas. Man bija vēlēšanās, kaut viņa nezustu nekad. Viņas lūpiņas bija skaistākas par ziedlapiņam, un grūti bija atturēties viņas neskūpstīt. Kad viņa pusnaktī rotaļājās ar glāzītēm uz galda, arī pirkstiņi ziskatījās tikpat trausli un saudzējami. Man bezgala gribējās tos noglāstīt katru, un noskūpstīt un karsti man sametās, iedomājoties par šīs rociņas glāstiem. Tikai divas reizes turēju šo rociņu un tikai uz īsu mirkli. Es nezinu, kas man liedza izrādīt Arvim ka arī es tīkoju Ilgas tuvumu. Lai slēptu savu vēlēšanos es tēloju, ka esmu iereibis un mazliet ālējos. Lai gan Arvis bija blakus viņai, tad tomēr viņa bija ievērojusi ka es klusēju un aicināja uz jauniem trakumiem. Ak, kaut viņu vēlreiz redzētu tik mīļu un skaistu. Esmu redzējis skaistas meitenes, bet par nevienu citu neesmu tā domājis kā par Ilgu. Kaut dabūtu zināt kā valdīt pār viņas sirsniņu tās dīvainībām, kā piespiest šīm lūpiņām skūpstīt un šiem pirkstiņiem glāstīt. Pirms aizbraukšanas tomēr es laikam izdarīšu vēl kādu muļķību, lai gan Ilga mani brīdina.
Esmu nolēmis tikai ar Ilgas skūpstu doties projām, vai laime smaidīs man?
Svētdien, 28.jūniijā Olaines purvā.
Jau divas dienas esmu atkal nometnē. Šodien līst lietus un tādēļ visa apkārtne izskatās ļoti bēdīga, tādēļ arī garastāvoklis ne visai zolīds. To visu vēl bēdīgāku iztaisa maizes trūkums. No mājas bija gan līdz, bet šeit palikušie biedri bija galīgi tukšā un man nebija ērti vienam mieloties. Tagad mēs visi esam vienādi pliki.
Es nezinu kādēļ mani vajā Ilgas tēls. Es atkal redzu viņas lūpas un smaidu kādā mūsu virtuves meitenē. tas notiek gandrīz ar katru sievieti kuru redzu.
Vakar, lielāko daļu no darba laika mašīnas stāvēja šķembu dēļ kas šinī purvā lielā vairumā, jo šeit ir pasaules kara cīņu vieta. Direktori uzskata, ka mēs paši taisām visus bojājumus. Lai jau iet!
Pirmdien, 29. jūnijā
Pēc darba vakarā bija ierindas mācība un izgājām uz šosejas. Tur viens stulbs piedzēries šucmanis piesējās. Šodien avīzēs raksta, ka jāaiziet tikai septembrī. Sūdīgi.
Trešdien, 30.jūnijā
Otrdien naktī uz trešdienu no mūsu nometnes aizbēga divi gūstekņi. Sargi pieprasījuši trauksmi fureriem bet tie bija atteikuši ieroču trūkuma dēļ varbūt vairāk iztraucēta miega dēļ.
Ap pusdienas laiku divi vācu SD virsnieki aizveda vienu žīdu nošaušanai. Mūzu zemei laikam ir lemts kļūt par žīdu kapu vietu. Te, purva salā strādājošo žīdu vidū, maz ir no Latvijas. Sievietes no Vīnes un vīrieši no Čehoslovākijas. Vispār, vīriešu daudz mazāk. Ja maize puišiem par daudz, viņi taisa andeles ar žīdiem. Lai"
1675413,"43
paņēma drusku paspēlēt. Klausoties melodijās atkal nožēloju ka nepaņēmu ģitāri līdz. Es būtu daudz cēlies citu zēnu acīs. Vakar lasiju P.Rozīša noveles ""Portrejas"". Tās mani satrauca. Šodien nejauši sāku domāt par pirmo skūpstu. Domas radās tik neromantiskā vietā, kā pie trosēm purvā. Domāju par Litu un Ilgu. Cik atceros, kad neprātīgi skūpstīju Litu es gan nedomāju par pirmo skūpstu uz Ilgas lūpām, kā to esmu tikdaudz vēstulēs viņai teicis. Vai tas vairs būs pirmais skūpsts kad tagad skūpstīšu Ilgu?
Piektdien, 9.jūlijā
Beidzamā laikā mums ir ļoti slikta maize. Citreiz jau man viņa ir sen apēsta, bet šoreiz vēl daudz pāri palika. Rīt jāmēģina dabūt kautkur lauku maize. Es būtu jau rītu laidis uz Rīgu, bet rītvakar ir ""kameradschaftvakars"" un paredzama krietna noēšanās un nodzeršanās.
Pirmdien, 11.jūlijā
Es nezinu kādi vēji man tomēr sapūta līdzbraucēja šanci. Un šodien, pirmajā dienā dabūju pamatīgas kristības. Lietus mani izmērcēja līdz ādai. Braucot jau nē, bet uzkraujot kulbu. Kopsummā veikti 150 km un tas no 5 rītā līdz 9.30 vakarā.*
Braukājot par Rīgu ieraudzīju Alfu ar māsu, pats nožēloju, ka neizmantoju reto izdevību ar viņu parunāties. Bēdīga jau izskatās mana ""vecmeita"", taisni kauns. Nevar teikt ka sirds viņai slikta, pukst labi, tikai aistētiskās formas varēja būt skaistākas. Mēdz teikt, ka kundzes un vecmeitas esot labākas priekš mācīšanās, lai šoreiz notiek tāpat. Rītā mazliet uzposīsim savu veco karieti.
Sestdien balle bija gruntīga. Varēja smagi piedzerties un paēst, es metos vairāk uz ēšanu. Kā nekā es teicu arī mazu runu un kā likās dabūja smiet ir direktori, ir puiši. Tas bija nepieciešams sestdienas trača dēļ. Žēl, ka nebija ģitāres, gribējās mazliet ""paspīdēt. Jo bija arī daži sievieši.
Svētdien gāju pastaigāties. Man viss likās tik skaists un acij tīkams, ka roka niezēt niezēja uz zīmēšanu. Vakarā ķēru zīmuli un uzzīmēju nometnes kantora ēku.
Man acīs vēl neizdzēšami stāv Rīgas tilts. Miglā gaistošie pāļi un spraišļi veidoja varenu tuneli un samtaini mirgoja slapjais asfalta klājums. Tur būtu reizē skaistums un varenība, bet mana roka to vēl nespēj.
Sestdien, 17.jūlijā
Katru dienu strādāju no gaismas līdz tumsai. Maz brīva laika. ""Šī spēle velnišķā, ir mana mīļākā, jo tad man šķiet, ka stundas ātrāk skrien"". ...Zīlnieces vārdi. Man gan te nav nekādas velnišķas spēles, bet šinī darbā laiks tiešām ātri skrien.
Manas bikses atradās, bet tikai Jelgavā, zaglis noķerts. Jaunnedēļ jābrauc pakaļ. Mājnieki atsūtīja kuponus un esmu paspējis jau apēst visus 12 kūku kuponus. Šodien pamēģināju pats pielaist ""vecmeitu"", bet bija par maz gāzes nostādijis. Kādreiz būs jāpamēģina braukt."
1675428,"58
skaidri rādija laiku, kad es biju kādu mēnesi jaunā uzvalkā dzīvojis. Un es viņu redzēju jau gadu pirms tam.
Pret Litu es nejūtu cita nekā kā patiku viņu skūpstīt un glāstīt. Mans ideāls ir mazliet kalsnāka, bet vai tāpēc es lai ateiktos no šīm valgajām un kaislajām lūpām, no šīs trīsošās meitenes. Šo meiteni es pazinu tūlīt, no lūpu veidojuma, no gaitas, ka viņai asinis karstas un labprāt ļaujas glāstiem. Tādu es arī vēlētos savu nezinamo.
Vakar vakarā, pirms gulēt iešanas es ar Viti mazliet paķēmojos ar dejošanu. Visādi pārlabojot, un kropļojot balles dejotājus. Budzis spēlēja dūdu akordionu. Viņi abi atzina, ka man esot iekšā uz tādām lietām. Arī citi vienu otru reizi ir izteikušies ka es mākot labi atliet .t.i. atstāstīt un tēlot. Tāpat tas bija arī mājās. Jāatzīstas, neesmu vēl beidzis domāt par skatuvi.
Šovakar rakstīšana veicās. Silta istaba un labs garastāvoklis. Dažas minūtes bailes un pūliņu un kāju slaukamās redeles krāsnī. Vēl dažas teltenes ar žagariem un siltums vairāk kā vakar. Vakar bijām trīs reizes vairāk puišu mājās, bet neviens no negribēja darīt. Neatceros kad bija beidzamo reizi silta istaba. un tādēļ sadomāju sildīties. Tagad jau piekto stundu!
Otrdien, 4.janvārī.Šodien uznāca pirmais sniegs un no rīta skrejot mazgāties visa nometne mēness gaismā izskatijās daudz skaistāka un tīrāka, kā pa brīnumu sniegs palika visu dienu. Šodien pārdzīvojām atkal trauksmi. Kā runā, cietusi Ķīle. Mākoņi nelaida saskatīt angļus. Pēc dūkoņas debesīs un pērkona dārdiem pamalē varēja spriest ka viņi atkal ar simtiem. Kā jau parasts mūs tikai pārlidoja un otrā uzbrukuma viļņa laikā mēs ēdām pusdienas. Atstātās karotes šķīvjos blarkšķēja it kā gar logiem brauktu kādi smagi krauti rati. Un viss tas, tā tirpoņa, no 70 km attāluma.
Pie paša vakara dabūjām pārvietot pečku un varēju likt lietā savas zināšanas pie cauruļu savienošanas. Ģimnazisti tik nogrozija galvas. Pēc šī netīrā darba gājām ar Viti mazgāties un taisni notrāpijām tai brīdī kad kurinātājs atbrīvoja katlu no karstā ūdens. Tad mēs tie laimīgie, maz bariņš, dabūjām prīmā dušu. Pēc trīs mēnešiem reizi kārtīgi nomazgāties. Paradīze!
Saņēmu arī vienu paciņu un šovakar vēstuli no mājas. Papus stāsta ka Haris atrodoties frontē, Nēveles sektorā. Vienā, no karstākajiem kauju kaktiem. Drīz būs ari mans laiks, ja nenosalšu šeit pat. Dzīvojam plānos Romvela tuksneša cīnītāju tērpos, jaunajā nometnē apģērbu sadale ļoti lēna."
1675414,"44
Piektdien, 23. jūlijā
Iet baumas it kā mēs ap augusta vidu tiksim vaļā no purva. Nezinu gan nevienu, kas nevēlētos tikt vaļā no šī riebīgā purva. Pagaidām visādi būtu labi, ja nebūtu iedzīvojies nieka augoņa pumpā. Lai gan viņa ir niecīga tomēr sāpīga, un sevišķi braucot atzveltnis viņu nejēdzīgi dauza. Dažreiz no sāpēm esmu tīri nosvīdis, jo nav iespējams izsargāties no visām bedrēm. Ar lielām pūlēm varu tikai strādāt. Šodien izprasiju atļauju braukt uz māju.
Pirmdien, 26.jūlijā, Valmierā.
Sestdien biju pie ārsta un dabūju atvaļinājumu līdz piektdienai. Žēl tikai, ka nevaru riktīgi kustēties. Drusciņ garlaicīgi, bet ceru no Erntantes dabūt kādu grāmatu. Starp citu, dabūju šodien lasīt ogas dārzā, jo mammai nebija laika. Kamēr māga tukša, garlaicīgi nebija. Un sevišķi, palūkojoties uz kolēģes lasītājas kailajām kājām, kas reizēm kļuva redzamas pašķiroties virssvārkam. Skatoties kā rozā biksītes skatam sedza tālāko un uz baltajām krūtīm kas noliecoties pie krūma tik velnišķi kairinoši kustējās. Kaut gan viņai pāri trīsdesmitam, es neatteiktos no viņas glāstiem. Es vienmēr esmu uz viņu skatijies ar grēcīgām domām, bet pagaidām tikai ar domām.
Tā ka'Arvis dzīvoja pa Valmieru, es viņu iztaujāju par Ilgu. Viņš bija, kā jau mūsu starpā parasts, ļoti atturīgs šinī tēmatā, bet tikdaudz dabūju zināt, ka viņa viņu aicinājusi ciemā. Cik jaužu tad Arvim vairākkārt ir bijusi laime pabūt viņas tuvumā.
Vai esmu kaut mēģinājis viņu noskūpstīt? Varbūt tad viņai būtu iemesls dēvēt mani par traku.
Piektdien, 31. jūlijā.
Izmantoju savu slimības atvaļinājumu un aizbraucu šodien uz Cēsīm. Valtera vārda dienu biju iedomājies jautrāk pavadīt. Uz māju braucu ar vilcienu, protams nelegāli un uzrāvos arī. Skolā ejot mēs ar Arvi bieži uzlīdām uz vācu armijas transportu. Tā kā sargs parasti vilcienu apsargā stacijas pusē, tad lai viņam neienāktu prātā pārbaudīt bremzes būdiņu, atstāju durvis uz stacijas pusi vaļā, bet uz pretējo ciet un pats nosēdos uz kāpnēm slēpdamies aiz būdiņas. Nelaime tā ka viņš iedomājās apmesties tieši šinī būdā un tuvu nākošai stacijai viņš kā pa nelaimi paskatijās pa lodziņu uz otru pusi un ieraudzija mani. Pēc maza dialoga brauciens turpinājās. Neaizmirstams un uztraucošs skats, kad mazajā lodziņā parādijās vācieša, kaskā tērptā seja ar lielām kustošām acīm.
Svētdien, 1. augustā
Šovakar jābrauc atpakaļ uz purvu un netiku Ilgu redzējis. Kā liekas, arī šodien viņu neredzēšu. Jau trešo mēnesi neesmu viņu redzējis.
Uz ceļgala metas jaunas sāpīgas pumpas. Ārsts domā, ka tur varētu būt kāds nopelns purva ūdenim."
1675421,"Pirmdien, 25.oktobrī
Svētdien devām solijumu. Interesanti, ka mums latviešiem bija tikai jāsola un ne kā vāciešiem jāzvērē pie Hitlera. Diez kāda svinīga sajūta nebija, kad turēju paceltu roku soijumam. Pēcpusdienā visa grupa gājām uz pilsētu.
Dīvaini tas izliekas, kad bērni pavadija mūs caur ielām. Tas bija jaunajā pilsētas daļā ar skaistām ģimenes mājiņām. Mazā rociņa saujā mazliet tomēr sarāvās, kad dzirdēja mūsu dīvaino valodu. To visu glāba kāds vārds vāciski un forma. Laikam viņi raduši ar visiem formas nēsātājiem būt draugos. Dažas meitenes taisni kā Latvijā, kā mana māšele, ar gaišiem matiem un zilām acīm, tikai vārdi tādi dīvaini.
Sestdienas vakarā bija atnācis Gunis, mans skolas biedrs, un stāstija, ka Latvijā esot mobilizācija. Viņam esot tāda sajūta, ka Latviju vairs neredzēt. Vai tādas pašas sajūtas dēļ arī es prombraucot nesakārtoju savas bildes albūmā kārtīgi un saprotami. Vai tādēļ arī es nepieķēros atkal šai muļķīgai dienas grāmatai, par kuru arī Vitis ir mani dažreiz izsmējis. Es apskaužu viņa pašapziņu. Tagad te starp citiem vidusskolniekiem es nejūtos līdzīgs. Man liekas, ka es par maz zinu gudrās lietās.
Vakar sabeigtā kāja šodien daudz traucēja, jo bija daudz jāstaigā.
28.X 43. Rīgā
Realitāte atkal klauvē pie durvīm. UN vai tiešām es atvēršu durvis un dzīvošu? Ak, es gan vairs neticu, jo šeit taču stiprāk skanēs nāves melodijas un kas zina, vai kādreiz acumirkļa satraukumā neatgriezīšu gāzes krānus. Nu un tad manis vairs nebūs. Dzīves vārti aizvērsies tā plūdīs tālāk ari bez manis.
Bet šī mazā meitene! Liekas, ka dzīvības strāva plūstu manos vājajos locekļos. Vai drīkstu viņu saukt par draudzeni? Ak, labāk nē jo vienā jau es tā vīlos. Man ir labi tāpat, kaut tikai mūsu attiecības nemainītos nekad, nekad. Bet vai viņu neatvaira mans kroplums? Nē, nē ak Kungs ļauj man atkal palikt ātrāk veselai - lai krīt burvības sega! Un dari ka drausmīgais lāsts, kas mani smacēja, lai tiek kliedēts. Ak Dievs, palīdzi, jel palīdzi!
30.X 43.
Šodien es teicu vārdus ka nemīlu nevienu. Vai tiešām šais vārdos neslēpjas manas dzīves drausmīgā patiesība? K domājot par Riču asinis sāk straujāk pulsēt, tas taču nenozīmē, ka mīlu. Tāda pati sajūta pārņem domājot par kopā vadītām stundām ar Valteru, Rodžu un Janci. Un kur tad paliek visi vienas nakts piedzīvojumi? Un ari atmiņās man šķiet, ka mīlu, bet dzīvē, ja viss vēl atkārtotos, tad laikam sagādātu tikai riebumu."
1675424,"54
15.XI 43.
Sāp! Ak, Dievs, cik drausmīgi sāp - kautkur krūtīs dziļi, dziļi smeldz...
Vai TU, Dievs, piedosi šo apsūdzību pret māti, kas ceļas dvēselē? Kamdēļ gan man nav mātes? Jeb vai tikai pati esmu vainīga - mans egoisms? Jā, tiešām esmu neciešama, bet dzīves īstenība sāk atklāties tikai tagad - kad dvēsele kliedz un vaid - smeldz! 
18.XI 43
Dievs svētī Latviju! Gavilē sirds! Šodien es drīkstēju vārdos teikt ""Lūgšanu""! Un daudziem acīs bija asaras...
20.XI 43.
Tomēr, Džīna, Tavas patiesās domas atspoguļojās Tavā sejā un es tās tur atrodu. Romantiskās draudzības plivuris krīt. Es nedrīkstu vairāk vilties!
Es tomēr esmu bezgala laimīga! Šodien daudzi spieda roku un teica: ""Mimi, brīnišķīgi!"" Vai tiešām - tiešām es ko spēju. Un šī niecīgā atzinība no mākslinieka mutes? Esmu bezgala priecīga! Kaut tikai tas neradītu jaunas skaudības liesmas!
26.XI 43.
Nē, un nav jau nemaz tik grūti atteikties no dzīves mulsinošām stundām. Ai, un tomēr kā gan man gribētos dzīvot!...
Trešdien, 26.novembrī.
Vēl vienmēr turpinas aukstums un slapjums. Tagad es redzu, ka darba dienests nav visai viegls. Tomēr daudzi iztur un reti kāds lūzt. Man brīnums pašam par sevi. Dažos brīžos, kad sevišķi grūti, piemēram kabeli rokot klajā lidlaukā, kad vējš saldē kā saldētavā Rīgas Centrāltirgū, uznāk doma, vai man tomēr vajadzēja sevi tik smagi sodīt.
\Pēc grādiem jau daudz nav, bet darbā, mājā, un gultā - visur auksti.
Man par lielu brīnumu esmu pieņēmies svarā 4 kg. Tās zupas un zostes nemaz tādas neizskatās un vēders pa lielākai daļai gaudo. 
Svētdien, 28.novembrī
18.novembra vakarā mēs redzējām virs ĶĪles skaistu uguņošanu, kā mēs smējāmies, par godu Latvijas 25 gadiem. Skatoties uguns rozītēs mākoņos un duņoņā tā savādi sametās ap sirdi. Vai arī mēs to saņemsim?
Divi puiši no ""zuga"" brauc uz Latviju. Laimīgie!"
1675423,"53
7.XI 43.
Zeme sedzas baltā villainē. - Dievs, sedz ari Tu manai sāpju dvēselei balto miera segu, lai tā neredz pasaules netaisnības un ciešanas.
8.XI 43.
Es esmu viena. Man salst jo arī Džīna aizgāja garām bezgala auksta, sveša un tāļa, tāļa... Bet es negribu, ka mani nožēlo! Vai nu es izturēšu, vai arī lūzīšu!
Dievs palīdzi!
Otrdien, 9. novembrī
Varu teikt, ka nu reiz dabūjām kloķi. Mūs jājot, Peļzobis, kā mēs viņu iesaucām lielo priekšzobu dēļ, pielietoja populāro paņēmienu, dot komandas vienu pēc otras ātri, lai mulsinātu izpildītāju. Piemēram: gulties, celties, skriešus mežā, uzmanību, gulties, griezties, skriešus u.t.t. Ja visas šīs komandas izpilda pareizi, tad ātri vien izkar mēli. Viņš bija pirmais, kas ieveda šādu jāšanu mūsu abteilungā.
Tāda slimīga sajūta, bet tas varbūt no salšanas. Šādās dienās kā zāles derētu kāda vēstule no Latvijas. Sevišķi gaidītā.... Kādēļ Ilga neraksta?
Atkal lieku reizi nožēloju, ka neesmu tādām īpašībām kā citi. Skatoties kā citi sadzīvo ar saviem biedriem, tāda savāda nožēla rodas. Vitis sācis vairāk pievērsties mūsu trio trešam biedram, Budzim. Nav pirmā reize kad tieku pamazām aizmirsts. Vai tāpēc ka tikai arodskolā esmu gājis? Viņi abi dažreiz aizrādijuši, kādēļ es vienmēr cenšos lāpīt pasauli un maisoties visur iekšā. Es pats nezinu kādēļ nevaru noskatīties kā kāds ko dara nepareizi un pēc manām domām citādi būtu pareizāki, to neaizrādot. Reti ir kāds cilvēks, kas neskatītos uz mani kā kasīkli pārgudro. Kā es lai sevi laboju? Apbrīnoju Viti, bet arī viņam ir sliktas īpatnības. Piemēram, no citiem gaidīt un uzskatīt, kā pienākumu kautko viņam dot, bet ja pašam ir, tad citus aizmirst.
9.XI 43.
Pirms dažām dienām Aspāzija ir stājusies lielā soģa priekšā. Manu mīļāko tēlu veidotāja drāmā un dzejā. Paliek tukšums...
Svētdien, 14.novembrī
Daudzkārt esmu brīnējies par saviem biedriem, kā latviešiem tā vāciešiem. Tos egoisma skatus pei galda! Katrs ķer ko var un vēsi noskatās ja kāds paliek tukšā! Tā mūžīgi ar sviestu, marmelādi u desu, katrs rauj to lielāko un kā tikai varētu noblēdīt priekš sava vēdera vairāk baltmaizes un zostes. Apbrīnojama viņu tehnika un paņēmieni porciju gūstīšanā. Es jau neesmu labāks, bet Cākura šķībās acis šaudās uz vienu un otru pusi, vai tik kāds nav jau iztukšojis savu šķīvi pirmais."
1675422,"52
31.X43.
Mana rītu un vakaru lūgšana ir: Dievs dari lūdzu mani veselu! Ai, ka kropla būtu piedzimusi, tad neteiktu nekā, bet tagad, kad daļu dzīves jaukumu esmu skatijusi, kad viss ritēja jautrā gaitā, pēkšņi šāds pārpratums. Dzīves slīd atkal garām, bet liekas, ka mana loma tur jau izspēlēta...
Ak Dievs, paklausi jel ko lūdzu - nenoversi savu vaigu un dari mani atkal tādu ka līdzēt varu visiem, visiem, kam karš ir cirtis tomēr lielākas brūces nekā man.
Dievs, dari mani lūdzu atkal veselu!
2.XI 43.
Es ticēju dzīvei... Ticēju Tev Dievs, bet... Jā, vienā vakarā var sabrukt visas cerības redzot atkal un pārliecinoties par savu nevarību. Un tad nu vai nebūtu labāk ļauties gāzes n\av\ejošam tvanam? Jau četrus mēnešus es raugos garāmslīdošā plūsmē. Tikai cerība un sapņi par nākotnes dzīvi mani uzturēja bet... Dienu pa dienai sairst sapņu plīvuris -  - sadrūp cerība. Nē, nē kropla es nepalikšu! Un lai tas viss tikai tād''el, ka pie ārsta speciālista nevienam nav mani laiks aizvest.
Bet melno sievu es pati varētu atsaukt un tur man nebūs neviens jāaicina un jālūdz...
Ai, un tomēr tik ļoti gribas dzīvot! Katra diena un stunda nes mani tuvāk nekurienes zilajam silam... Bezgala baigi par nākotni domājot, bezgala žēl katra nevarīgi pavadītā stunda... Dievs, ja no dzīves šķiršos, tad tomēr Tavu varenību slavinot. Nekad lai nesvētais gars vairs manī neņem mājas vietu. Dievs palīdzi man dzīvot - uzturi vēl cerību - man gribas smaidīt - bet nevaru... Sirdī dziļa brūce un brūci lielāku dara katrs galvu nolicis leģionārs-latvietis. Skatot šo mirušo draugu sarakstu liekas ka kāds lielām knaiblēm plēš miesu no maniem kauliem.
Mani varoņi, neskumstat, varbūt drīzi, drīzi iešu miegā aijāt Jūsu baltās dvēselītes. 
Svētdien, 7. novembrī
Šodien pūta nejēdzīgi auksts vējš, vajadzēja krietni stādāt lai sasildītos. Redzēju īstu lidotāju. Vēl no ripojošas lidmašīnas viņš jau izlēca. UN abi viņi pagāja garām mūsu lokam ar savādu smīnu. Vai tas bija pārākuma smīns vai arī viņš smīnēja par izstiepto izpletni kuru pašlaik mums izskaidroja instruktors. Interesantas bija viņu matu frizūras. Vispār, kā liekas, visi lidotāji iziet uz oriģinalitāti. Es arī vēlētos dzīvot tādu dzīvi.
K\a darb\a tā ari istabā mēs pastāvīgi esam naidā ar vāciešiem."
1675425,"55
5.XII 43
Vai tiešām es gribu atkal palikt tikpat netīra kā biju? Ak, Dievs, kādēļ Tu negribi mani atdzīvināt jaunai dienai! - Mani prāti tik satraukti! Ik dienas un naktis garām slīd murgu tēli. Katrs mazākais troksnis liek netīksmē un nervu sasprindzinājumā sarauties. - Vai tiešām  nekad vairs vaļā netikšu no drausmīgā nikotīna lāsta? Dievs, palīdzi būt cēlai, skaidrai, tīrai!
Svētdien, 19.decembrī
Jau no paša rīta mūsu trupu aizdzina pēc egļu zariņiem. Interesantākais tas, ka sniega vietā lija lietus. Pārnācām mājās pilnīgi slapji un dubļiem nojaukušies. Un tas viss rītdienas svētkiem.
Par sodu, ka kādu nebija pareizi izberzuši 200 mutes mazgājamās bļodas, mūs trenca vēl divas reizes apkārt pagalmam, kas arī bija izmircis. Skrienot mūs pavadija 180 kāju saceltais dubļu mākonis.
Pirmdien, 20.decembrī.
Pēc ilgi gaidītā priekšsvētku vakara, vilšanās bija paredzama. Vēders tāpat dzied pazīstamo dziesmu. Trīs baltmaizītes, kuras vācieši gan sauca par kūkām skumjo vēdera dziesmu neapklusināja Vai tādēļ bija vērts taupīt to sviestu un strēbt zupu no maltiem zirņiem, sāls un ūdens?
Bija dažas glītas darba meitenes, bet tik tālu no manis kā maharādžas tornis no siltu desiņu pārdevēja. Vai tiešām nedabūšu glāstīt šos skaistos matus un skūpstīt lūpas, kas gan runā svešādi. Vēl gan ir laiks. te ir daudz skaistu meiteņu. It meitenes, kurs uzskatot tā savādi notirpst rokas un kājas domājot par iespējamo laimi. Ir jau arī meitenes no kurām jānovēršas. 
Trešdien, 22. decembrī
Vakar bijām Schleswigā dziedāt bērnu apdāvināšanā. Kautkas līdzīgs kā pie mums pirmdien, tikai bez šīm trīsām maizītēm. Priekšnesumi bija tiešām nožēlojami. Latvijā man būtu kauns būt šo rūcēju, šņācēju un pīkstētāju vidū. Pavisam kas cits, kad mēs latvieši dziedam savas dziesmas bez vāciešiem.
Sestdien, 25. decembrī.
Ziemassvētki. Pīrāgi, piparkūkas un cūkas cepetis šoreiz izpaliek. Es esmu bagātajā Vācijā! Vakar vakarā, kad es centos ar 6 krūzēm punša iegūt svētku sajūtu, varbūt taisni tajā brīdī mājās mazais Andris pie eglītes"
1675420,"50
Ceturtdien, 14.oktobrī
Vācieši sāk par daudz uzmākties mūsu ēdamlietām. Un ja mēs izvairamies no tādas draudzības, tad apsūdz formanim. Kas jāsaka par draudzību starp mums un vāciešiem, tad tā pastāv tikai retos gadījumos. Mūsu vadība uzskatot vienādi, tomēr vāciešus izvirza priekšplānā.
Šodien bijām pirmo reizi darbā uz lidlauku. Mēs labu laiku  soļojām pa skrejceļu, kas iet apkārt visam lidlaukam. Pa ro joņo auto gan lidaparāti. Tas ir 10 m plats ceļš gludām betona plāksnēm noklāts. Tas ir tik gluds mums ar saviem naglotajiem zābakiem grūti noturēties kājās. Apkārt lidlaukam daudz maskētu celtņu. Starp tām arī mūsu barakas. Tālu pāri lidlaukam otrā malā, kā ar atvērtām lielām mutēm stāv rinda angāru.
Šorīt nebija tik grūti uzcelties, tikai šaubas, vai izturēšu. Vēl muguras sāpes nav izgaisušas un esmu iedzīvojies iesnās un lielā klepošanā.
Vakar rādija bēdīgu filmu, fureri pazuda un citi snauda. Filma saucās ""Sommer, Sonne, Erika"" Vienīgais vērtīgais bija Ērika un feinais auto.
14.X 43
Es nezinu kas notiek ar mani. Tik ļoti, ļoti kvēlo atmiņas - 6.marta nakts. Kādēļ gan nevaru aizmirst. Katra kopā pavadītā stunda kvēlo! Dievs kādēļ gan es nekad nevaru būt laimīga?! Un šis leitnants B.? Vai tas ir viņš? Ak Dievs, ja viņš tiešām ir tur, kur iznīcība valda, tad viņu sargi. Man liekas, liekas, ka - ...
Vecāmāte ir skatījusi nāvi vaigu vaigā un šodien viņas vairs nav. Ir tik bezgalīgi savādi, jo ierasts bija viņas asais skats. Kaut vai tas, dzīvē kautkas pietrūks. Protams, tas būs tikai kādu laiku, jo tā mums visiem jāaiziet.
Trešdien, 20. oktobrī
Pagājušajā naktī saņēmu no Ilgas vēstuli un domāju ka šis sapnis ir kādas vēstules vēstnesis, bet vakariņās nekā nesagaidīju. Šodien pirmo reizi lija lietus un pie tam tikai tad, kad gājām uz Fliegerhorstu uz varjietē. Saliedēja mūsu jaunos svārkus, izskatījāmies bēdīgi. 
Bija zolīda mūzika, divpadsmit vīri taisni apbūra visu zāli. Visa zāle kratījās līdzi mūzikas ritmam. Man blakus gadījās daži sievieši. Un nekad mani nebija saistījušas sievietes kā tad. Ne mūzikas iespaidā vien. Jā, gribēju būt pieklājīgs un tādēļ atturējos no lielas lūrēšanas. 
Piektdien, 22. oktobrī
Atkal šovakar kārtējā slapināšanās. Nav iespējams nomazgāties. Viss zem komandas īsā laikā. Nav pat iespējams vienreiz ieziepēt un izskalot matus. Ar siltu ūdeni viņi žņaudzās. UN tomēr, šī drupatiņa atgādināja sestdienas vakarus mājās."
1675410,"41
gan viņi tiek stingri uzmanīti, tomēr viņiem netrūkst ne nauda ne citas mantas un zeltlietas. Man andeles dzīt neiznāk, jo vakar un šodien dzīvoju bez maizes.
Mums Cepurnieks iedeva jaunu un jauku parašu. Katrs tagad savā vārda dienā sēdēs pie atsevišķa galda ar galdautu un puķēm. Parasto bļodiņu vietā šķīvji. Tā kā vakar bija Pēteri tad jubilāru sanāca veseli seši. Mēs pārējie aizgājām darbā, bet gureri un Pēteri palika svinēt. Mums pārnākot no purva tikai viens turējās kājās un nesakarīgi muldēja. Apgādes ""ministrs"" bija smagi pārgriezis roku un ar ātro palīdzību aizvests uz slimnīcu Rīgā. Klīst baumas, ka bijis kautiņš. Šādā garā mums iet bieži. Dzeršana gandrīz katru dienu.
Pārnākot no purva mēs gandrīz palikām bez vakariņām. Saimnieces pārrēķinājušās. Tomēr pašā katla dibenā bija kautkas saglabājies. Dabīgi, ka tik lielus vairumus vārot, lai arī cik rūpīgi skalotu kartupeļus un citus produktus, tomēr sakrājas smiltis katla dibenā. Puiši par to taisija lielu bļaustīšanos ar saimniecēm un fureriem. Daudz nevajadzēja kad tika lietotas dūres. Es savu porciju apēdu, jo cits ko ēst nebija. Nemanot biju izvērties par aizstāvi saimniecēm un strīdiņš ar mūsu puišiem bija diezgan nikns.
Ceturtdien 1.jūlijā
nevaru sagaidīt pusdienas, jo maizes maz un nav nekādu smēru, kā laukos runā. Pusdienās būs laikam atkal tā pati ""vešas zilā zupa"". Tā mēs viņu nokristījām, jo pēc skata ļoti līdzīga un garša arī daudz neatšķirās
Sestdien, 3.jūlijā
Es vēl nevaru atjēgt, ka man bikses nozagtas! Žēl, ka bikšu zušanas dēļ izjuka gājiens uz Rīgu. Tā es neredzēšu ""Hamletu"".
Šodien saņēmu vēstuli no mājām. Lasot mātes rakstīto vēstuli, atceros senās dienas, kad vēl ganos gāju un viņa vienu otru reizi atrakstīja un mudināja izturēt līdz galam. Tāpat kā toreiz bija rakstīti burti, neveikli un nedroši, kā jau maz rakstījušam cilvēkam. Šinī vēstulē iztrūkst mudinošo vārdu, bet es izturēšu. Šeit es daudz esmu mācijies un vēl mācīšos un apziņa ka man tas viss bija nepieciešams, man liedz sūkstīties. Tikai, manas bikses gan man žēl!
Vakar pamēģināju atkal zīmēt un jūtu, ka esmu kungs par savu roku. Drīz ķeršos pie nometnes un apkārtnes zīmēšanu. Mazliet neērti, negribu lai izskatās pēc lielīšanās. Tikai tād''el ņēmu līdzi bloku lai viņu vairāk piepildītu, gadījumā ja nepārnāku, mājniekiem paliktu maza atmiņa no manis.
Svētdien, 4. jūlijā
Šodien jau vieglāk varu domāt par pazudušajām biksēm. Mums trenējoties šaušanā atnāca trīsi sievieši,"
1675427,"57
nav katru nakti? Un būt tur pašam un darboties līdzi šai lielajā priekšnesumā. Tas tad gan vairs laikam nebūtu tik interesanti.
Kādēļ man nebija ne mazāko domu par māju. Par vecākiem un brāļiem. Kādēļ man nebija jādomā par pagātni un par turpmāko. Nekad es tā neesmu vēl pārkāpis pusnakts stundai kā šai, tik vienaldzīgi.
Svētdien, 2.janvārī 1944.gadā
Daži zēni jau krietnu gabalu uz Latvijas pusi ir nokratijušies vilcienos. Jā, vēl divas dienas viņi maršēs pa Rīgas ielām. Cik tagad mīļa izliekas Latvija un atgriešanās tajā.
No ārpuses skatoties man darba dienesta laiks izliekas vērtīgs, bet faktiski saturā - maz vērtīgs. Mazliet sava nozīme ir piedzīvotajam, bet ne redzētam. Šis dresūras vēsums, aklu paklausības komandu devējam, kaut arī tev iekšā vārītos, ir pazemojošs līdz dzīvnieka līmenim. Ja baumām taisnība, tad 15. mums visiem jābrauc mājup.
Papus savā vēstulē raksta, lai nedomājot, ka Ilga jau esot viss, man beidzamais ideāls. Tas viņam neesot nekāds noslēpums, ka man jau tādas bijušas vairākas. Es ne par vienu meiteni neesmu tā domājis kā par viņu. Man viņa ir bijusi vairāk kā citas. Cēlāk un tīrāka. Mana pirmā mīlestība. Viņa neatbild manām jūtām, vai nebūtu laiks aizmirst viņu? Mazliet tomēr sirdī tāda maza sāpīte, kā šķiroties no mīļas lietiņas. Nāc kādreiz pie manis kā sveša sieviete, vai Tu mani apbursi? Liekas netaisni viņu izmest no galvas tā pēkšņi kad viņa tik daudz gadus tur mājojusi.
Un kas bija Lita. Kad pirmo reizi viņu redzēju, pirms divi gadiem, mani saistīja viņas lūpas un augums. Par lūpām es domāju, kā viņas varētu skūpstīt un kāds gandarijums būtu glāstīt šo mazo sievieti, just, kā no viņas spītīgajām lūpām palikušas tikai lūdzošas un gaidošas lūpas, ka lepni nestais augums palicis nevarīgs un kļaujas tev klāt kā balsta meklēdams, tomēr neatlaidīgi lai cik tālu tu atrautos. Vai reiz jau nebija šis ilgotais brīdis tumšajā pilsdrupu tornī? Nē, tomēr ne līdz galam, ne pilnīgi, kaut divus gadus šo brīdi gaidiju. Toreiz, kad es uz ielas stāvēju ar sterbeļainiem bikšu galiem, cauros zābakos un nodilušā mētelī, es domāju, vai tas būtu iespējams ka kādreiz es varētu skūpstīt šīs lepnās un skaistās lūpas. To domājot man karsti sametās un pēc tam divtik auksti, jo bija ziema, un aši metos vēl gabaliņu pavadīt šo mirkļa princesi.
Daudzi ir teikuši, ko nu ķēmojies, vai kāds ievēros tavu mēteli, vai kurpes, kad mīlēs tad mīlēs ar visām lupatām. Lai pārbaudītu, es viņai uzprasiju, kad sākusi mani ievērot. Viņas atbilde"
1675419,"49
bija izdevies uzmānīties augšā uz perona. Tad nu viņus tur pastāvīgi vajāja. No Rīgas izbraucām 16.30, jau krietnā krēsliņa. Jelgavā bija jau galīga tumsa. Šauļos mūs latviešu leģionāri izvadīja ar saucieniem: ""Sitat vāciešus tur Vācijā!"" Pa nakti bijām šķērsojuši gandrīz visu Lietuvu. Atlikušo daļu redzējām dienas gaismā. Ļoti īpatnēji bija vītoli un zosu bari, kas vēl bija iebraucot Austrumprūsijā. Apkārtne palika kalnaināka. Pirmo reizi ēst deva Tilzītē, zupu, kautkāds nenoteicams brūns, biezs šķidrums, kuru gandrīz visi izlēja ārā.
Ap stacijām bija īpatnējas mājas un tīra apkārtne. Kādā stacijā mūs iztrieca pusnaktī saņemt atkal zupu un kafiju. Altedam mēs redzējām pirmās slaido pepeļu rindas. Nākošo nakti pavadiju zem sola un no rīta pamodos jau Schleswigā. Tālāk uz 6 km attalo Jogel un nometni. Es jau visu ceļu gribēju tikt kopā ar Viti. Tas arī izdevās šeit. Ārsta apskatē man pierakstīja 70 kg un 179 cm garumu. Dzīves ritms apmēram tāpat kā purva nometnē. Te nepierasta tikai mūžīgā skriešana, jo mierīgi iet nedrīkst. Pusdienā bija salda piena makaronu zupa.
Svētdien, 10.oktobrī
Šodien Ilga ieradīsies mājā. Tad viņa arī saņems manu vēstuli no Arvja. Varbūt ka viņa tagad būs mainījusi savas domas.
Arī šodien, lai gan svētdiena, mūs cēla sešos un trieca mazgāties. Pie mazgāšanās galda visiem nav vietas un pārējie stāv un drebinas, kad apkārt visa zāle balta no salnas. Šeit no rītiem un vakaros ir diezgan auksts, bet dienā iesilst. Mēs esam no lidlauka tikai 400 m un tādēļ dzirdam katru lidmašīnas iedarbināšanu. Šis troksnis mani dīvaini satrauc. gribās itkā uz augšu vien tiekties. Vakar bija sevišķs skats kad visa debes s bija pilna ar lidaparātiem, jo mūs lielā augstumā pārlidoja 600 angļu bumbvedēji. 8 no viņiem notrieca mūsu iznīcinātāji. Tādēļ ka mūs bieži pārlido, nevelk arī karogu mastā. Atkrīt abas jundas, paldies Dievam.
Dienas iet tik ātri ka nemaz nemana. Mūsu vācieši ir lāga zēni. Sevišķi trīs. Mūsu istabā viņu ir pavisam 5. Mēs latvieši esam 7. Ēdiens ir labs, bet tikai maz. 
Pirmdien, 11. oktobrī
Šodien saņēmām pirmo garnitūru. Man laimējās, dabūju visu pasīgi. Šeit vairāk darīšana ar laimi. Dažs saņēma tādu trenniņa kreklu kā sieviešu krūšturi uun bikses līdz ceļiem. Man fraka taisni uz mata un bikses garas, varēs feini uzlocīt. Kad tiksim uz Schleswigu izmēģināsim laimi pie vācietēm. Es apskaužu Vifi ar viņa augumu. Krūtis kā miskaste, kurus svārkus velk,pass.
Nebija vairs iespējams noglabāt speķi un sviestu, jo pavēlēja visu noest jeb atdot. Mūsu puiši nolēma likt galdā, un tad nu vajadzēja redzēt, kā vācieši ēda! Pats formanis uzlika divreiz biezāku speķa kārtu kā maize un starpā vēl bija bieza kārta sviesta. To viņi sauc par draudzības uzturēšanu!
Šonakt mūs brīdināja no trauksmes."
1675426,"56
nostājies dzied kādu dziesmiņu. Mazais Janka šļupst par pīrāgu. Māšele Ilga un Juris un Uldis gaidija savu kārtu. Varu to iedomāties, ne mazums es esmu to visu jau redzējis un ņēmis dalību. Jā, vai kāds tad atcerējās mani? Un Ilga, šīs dīvainību pilnais radījums.
Šodien jau atkal parādijās mūsu liktenīgais skaitlis - četri. No rīta četras kūciņas, vakarā četras maizēs šķēlītes. Tā bija pirmā svētku diena.
2.janvārī vācieši tiek atlaisti. Šinī pašā datumā tiek atlaisti arī 23.gadā dzimušie latvieši un brauc uz Latviju uz leģionu. Varbūt, ka arī mēs pārējie dabūsim drīz sekot.
Arvis raksta, ka Haris aizbraucis uz fronti 6. decembrī kā vada komandiera adjutants. Neilgi atpakaļ lasiju avīzē ka austrumos kritis kāds Arvīds L.
27.XII 43. Carnikavā
Bija atkal miera svētki. Un tomēr nē - nav un laikam arī nebūs miera nekad, nekad. Šis drausmīgais satraukums - Ričus precējies bet tas jau ir nieks - ???
Atkal gar mājas sienu plivinas melnās sievas ēna. Vai tiešām viņa nākusi atkal ziedam ņemt dzīvību? Nē, nē, Dievs neļaus atkal asaru neprātam skanēt mūsu sienās. Un tomēr man tik baigi, baigi, jo mans mīļotais tēvs ir tur, kur svina bišu spiets san un dzeļ. Dievs, ak taupi un sargi visus, visus!
31.XII 43 pl.11.45
Pēdējā stunda šinī gadā. Izdarot pārskatu vēlreiz jāsaka, man jālabojas un jālabojas. Nedrīkstu tomēr mīlēt, bet nedrīkstu ari maldināt cilvēkus.
Ak, kāds kauns, kāda nožēla pārņēma, kad papus stāstīja par latviešu dēlu dzīvi Volhovā. Nekad vairs tādas muļķības neatkārtot.
Piektdien, 31. decembrī
Jaunais gads pienāca ar lielu troksni. Mūsu bļāvieniem un krāsainu raķešu gaismā, nometnes pagalmā. Pirms tam gan katrs ieņēmām piņģerotu šņabja. Visa apkārtne sarkanā gaismā un cilvēki spokaini sarkanām sejām; kā pasaules bojājejā. Kā reti pirksti debesīs dūrās pārpalikušie koki lidlauka malā. Šis raķešu daudzums klaji norādītu angļiem mērķi bet kā liekās tad neviena nebija tuvumā. Varbūt viņš par savām mājām tāpat šauj gaisā kā te vācieši. Skats bija baigs. Vai šāda uguņošana frontē"
1675418,"48
Pirmdien, 5.oktobrī
Vakar mani vēl līdz asarām aizkaitināja papas paziņojums, ka jābrauc ar veco koferi. Kad es biju jau iekravājis visu jaunajā, viņš visu izkrāva ārā. Solījās pat iekaut ja neklausīšu. Tas man izlikās tik savādi, ka pat tik daudz viņi nenovēl aizbraucējam. Tā jau manas kurpes bija tikai skrandas un tad vēl ar striķi pārsietais koferis man likās nabadzības kalngals. Tagad tas vairs neizliekas tik svarīgi un strīdus ar papu aizmirsts. Haris mani brauca pavadīt, bet liela prieka nebija. Viņš katrā vārda galā teica:  pie mums Vācijā, kur tad Hamburgā un tā tālāk, tikai pa Vāciju vien muldēja. Zin pie tam tik skaļi un reizēm tik vaļīgi, ka man bija neērti.
Aizbraukuši Rīgā aizgājām pie tēva brāļa. Sieva nebija mājā un tādēļ īstā jautrībā riktējāmies uz brokastīm. Saēdāmies krietni, iedzērām dažas glāzītes šnabja un pīpējām papirosus. Tēva brālis neaizgāja uz darbu tikai tādēļ, ka es tiku iesaukts.
Jau pa gabalu varēja redzēt ļaužu jūru pie iesaukšanas vietas. Kā iegāju sētā, tā ārā arī vairs netiku. Sadalija mūs pa abteilungiem un tad uz atutošanu.
Visu dienu bija labi, bet sakārtojies un pārģērbies formā, piegāju pie loga. Ar to pašu pietika. Skatoties uz ļaužu baru uz ielas pretīm mūsu apmešanās ēkai, palika tā jocīgi ap sirdi. Gribējās būt starp viņiem atvadīties no meitenēm, kas māja mums pretīm. Gan ar striķīšiem laida privāto apģerbu saiņus, gan meta tieši uz ielas. Tāds skats kā pie ieslodzītiem jo piederīgos klāt nelaida.
Paredzams ka rīt 4.00 pēc pusdienas aizbraucam. Runā ka tikai 6 mēnešus būšot dienasts. Kad mēs gājām uz pirti ļaudis uz mums skatijās kā uz kaušanai nolemtiem lopiem. Pat pie pirts vārtiem bija ļaužu pūlis.
Piektdien, 8.oktobrī.
Beidzot esam galā. Bija tā braukšana jau apnikusi, tas attiecas gan vairāk uz naktīm. Nebija nekādi iespējams izgulēties. Katram nebija iespējams nolaisties guļus. 
Rīgā, atvadīšanās runu teica kautkāds komisāra vietnieks, pēc tam sastājāmies kolonās, gājienā uz staciju. Gaidot iziešanas sākumu, bijām nostādīti mūsu apmešanās ēkas pagalmā. Neaizmirstams bija skats pagalmā. Mūsu formas saplūda gandrīz ar koku stumbriem, kurus apēnoja dzeltenās lapas. Spilgtāk atdalijās tikai sarkanās kāškrusta lentas ap rokām. Mēs bijām 7 abteilungi un katrs savā dārza malā. Pēkšņi viens no abteilungiem sāka dziedāt ""Daugav's abas malas"". Dziesmu pārņēma visi un varenu iespaidu atstāja šī 700 balsu dziedātā dziesma. Aiz vārtiem stāvošais ļaužu pulks atdzīvojās un krietni uztraucās. Domāju tādēļ, ka iepriekšējā dienā redzēju daudzus raudam. Tas pūlis tur stāvēja jau no rīta. Un tad sākās gājiens. Visa Brīvības iela līdz stacijai ļaužu jūra. Man patiktu soļot vienmēr tā, kad no visām pusēm māj. Stacijā nebija labāk. Lai gan izsauca sardzi, lai iztīrītu stacijas halli no civilpersonām tomēr dažiem"
1675412,"* 43
Pirmo reizi biju žīdu getto. Kleinbergs, vācu uzticības vīrs purvā, veda uz getto kādu žīdieti, viņa nēsāja kāda vācu sarga bērniņu.
Kleinbergs bija izveicīgs vīrs, bijis advokāts Vīnē un mācēja arī latviešu valodu. Lūdza mūs ar šoferi paslēpt divus baltus maisiņus zem mūsu sēdekļiem, getto sardze mūs nepārmeklēšot.
Kad prasīju Kleinbergam, kas notiks ar žīdieti, viņš teica: : Droši vien pakārs.""
Jau stāvot vien pie getto dzeloņdrāšu žoga, pārņem dīvaina drūmi nospiedoša sajūta. Visi logi un durvis uz ārpasauli aiznagloti ar dēļiem un neredz neviena cilvēka.
Iekšpusē ir pavisam cita aina. Iežogotajā kvartālā pa ielu plūst žīdi šurp un turp. Uzkrita sievieši, tērpušās raibos un spilgtos tērpos. Uz katras ielas vairāki žīdu polismeņi, kas stumj un sper gājējus tikko parādās kāds vācu virsnieks, lai dod ceļu.
Viss getto sastāv no bēdīga izskata mājām, bet nogriežoties no galvenās ielas, skats vēl bēdīgāks. Ne visai tīrs un nekopts.
Kādas sagrautas ēkas pagalmā bija redzamas trīsas karātavas. Lietum istot un striķiem šūpojoties vējā, gribot negribot bija jānodrebinas, iedomājoties par skaistās žīdu meitenes likteni.
Paši žīdi stāsta, ka diezgan bieži izredzētus žīdus atbrīvojot no ikrītējas šlipses siešanu. Uzmetot grēciniekiem to mūža cilpu."
1675416,"46
29.VIII 43
Ak, kā riebjas, riebjas viss! Un tomēr dzīvē visam dzīvnieciskajam taču ir lielākā vara. Ai, tikai nedomāt. Tikt veselai... Laboties.
Pirmdien, 16.augustā
Nu reiz izdevās svētdienu pavadīt Rīgā. Aizgāju pie tēva brāļa Žaņa, lai gan cik esmu manijis tad mammai tas nepatīk, iemeslu nezinu. Ilgi nebiju redzējis savu onkoli, turpat vienpadsmit gadus. To pus dienu un pus nakti es pilnīgi jutos kā mājās. Viņam ir liela līdzība ar manu tēvu. Ik roku kustība, ik lūpu kustība atgādina papu. Nemācēju pietiekoši pateikties par visu ko saņēmu no viņiem. Sevišķs prieks man par ziepēm un ne mazāk par sviestu, olām un maizi. Žēl ka nebiju spējīgs būt sirsnīgāks, mani kautkas atturēja.
Redzēs ko teikts mājnieki par vakardienu, jo gribu visu izstāstīt un redzēt, kas viņiem pret ""maniem Rīgas radiem.
Piektdien, 10. septembrī
Tās nolādētās pumpas! Garastāvoklis ir neciešams. Lamājos no rīta līdz vakaram, bet no pumpām vaļā netieku. Tagad dabūju jaunas zāles, cerams ka līdzēs.
Tuvojas iesaukšana un tā ir nolikta 25. vai 30.septembrim.Paliek pavisam pliekana dūša domājot par to, jo vāciešus austrumos smagi sit krievi un Itālija kapitulējusi angļiem. Lien nu tagad Vācijā!
Lasu atkal Mopasanu. Mūs no purva atlaida 28.augustā.
Piektdien, 17.septembrī.
Saņēmu medāli par purvā strādāšanu. Tā jau nekas, pie formas nēsāt varēs.
Saņēmu no Litas vēstuli, lai nebrauc. Pagājušā svētdienā viņa, šinī svētdienā es, pa velti priecājāmies uz glāstiem. Cik jocīgi ir vēstules vārdi, liekas ka par daudz silti.
Trešdien, 22. septembrī. 
Par lielu pārsteigumu saņēmu Ilgas vēstuli. Tās saturs bija vēl pārsteidzošāks. No sākuma ironija un brīdinājums, vēlāk draudzības piedāvājums, ja ievērošu viņas intereses. Jā, meitēn, vai Tu arī zini, ka draudzība ļoti ātri pārvēršas... Kaut reizi varētu pieskārties viņas lūpām un pirkstiņiem, tad aizbraukšana būtu bezgalīgi skaistāka.
Necik ilgi atpakaļ saņēmu atkal no Litas vēstuli, bet visi vārdi liekas tik nedabīgi mīļi, forsēti. Jāatzīstas, ka labprāt vēlētos vēlreiz viņu skūpstīt un glāstīt. Varbūt man saudzēdama viņa raksta tikai mīļus vārdus bez jūtām. Bet mīlestība? Mīlestība ir kautkas lielāks, un kautkas cēlāks.
Sestdien, 25.septembrī.
Vakar saņēmu iesaukšanas pavēli. Rīgā jābūt 4.oktobrī. Tā tad, pēc nedēļas sākas jauns posms manā dzīvē."
1675449,"79
Kā pa sodu saņemam kloķi un tas mūs visus vēl vairāk notrulina, attur no domāšanas. Es gribu prom no šīs elles. Vakar prasija vadītāju kandidatus un es nepieteicos, lai gan komisijā man izraudzija. Man liekas, to dariju lai izbēgtu no Vita, jo viņš pieteicās.
Sapņoju par FW 190, sapņoju par ""Panteru"" kur tu neesi saistīts ar masu, kur tu atbildi pats par savām kļūdām. 
 Pirmdien, 18.spetmebrī
Pagājušā nedēļā saņēmu vēstuli no papus, izrakstīta 6.septembrī. Viņš raksta ka Valmiera tiekot evakuēta. Tantas Erna un Lonija esot atbēgušas uz Vāciju. Mamma ar mazajiem aplikusi Latvijā, pārvākusies tikai uz laukiem. Esot apmēram tāpat kā kad krievi vācās ārā! Tas nozīmē, spridzināšanas.
Dienesta dienas nogurdina un padara mani vienaldzīgu! Un es no tā reiz baidijos!
Otrdien, 26. septembrī.
Smagā dienesta iespaidā, domāju ka labāk būtu kā kroplim nekā, ne jaunkareivim. Šovakar man tāda sajūta kā vēl nekad. Nevienas brīvas minūtes, šodien lija lietus un saņēmām kārtīgi pa ādu, bijām šaut. Māga pustukša gaudo. Nemazgājies, vārtos par gultu. Rakstu kamēr istabas dienastnieks izdzēsīs gaismu. Tik īsa liekas nakts. Un rītā celties aukstā istabā, ģērbties mitrās drēbēs! Brrr...
Ceturtdien, 28.septmebrī
Slaipjais laiks un aukstā istaba ir nežēlīga pret sapņiem par pagātni un neiazsniedzamo. Un izsalcis tu esi cauru dienu.
Šonakt apmācības, nezinu kā pārvarēšu miegu rīt, jo gulēt dabūs laikam ļoti maz. Ar ilgošanos gaidu, kad tikšu uz fronti, tikai ne šinī aplamību pereklī, kur faktiski vajadzēja būt citam garam un ne vecajam izdzīšanas un pazemošanas stilam.
Ārā svilpj sagatavoties naktsapmācībām! Celies un ej, vai nu izturēsi vai lūzīsi.
30.IX 44. Jūrā
Ak, Dievs, ja Tu zinātu cik ļoti sāp sirds, - liekas kāds nagiem plosa dvēseli. Pirmo reizi mūžā es atstāju dzimto zemi un paveru skatu nezināmai nākotnei. Kas būs? Baigi, bezgala baigi, bet nu tomēr laikam būs patiesība, ka krievi drīz jo drīz klejos Rīgas drupās... Kādēļ mūsu dzimtajai zemei to jācieš? Vai tiešām katrai paaudzei jācīna šī brīvības cīņa, lai zinātu cik tomēr dārga ir šī zeme asinīm slacītā. Skumji, pat par daudz sāpīgi, jo kā lai dzīvo, ja sirds tomēr paliks šajā zemē,"
1675452,"82
20.X 44. Moritzburgā
Un nu jau vairāk kā nedēļa nodzīvota cilvēcīgos apstākļos. Jauki skaiti, vecas pilis un parki, kas kādreiz skatīti filmās.
Brīžiem man liekas, ka esmu iemīļojusi šo zemi un cilvēkus, bet brīžiem pretīga šķiet šejienes salkanā laipnība, kas līp...
Ilgojos atkal mūsu zemes vienkāršo nemāksloto bērzu skaistums, kaut arī putekļainos lielceļus māmiņas svētdienās dodās uz baltajiem dievnamiem. Es ilgojos savas zemes...
Un tomēr nekad sev nepiedošu šo gļēvo bēgšanu, izvairīšanos no briesmām...
Dievs Tu manu tēvu esi sargājis! Mana vienīgā vēlēšanās ir piepildījusies! Tagad var sākties atkal jauna dzīve.
24.X 44.
Kādēļ gan šī sieviete ir sekojusi man. Es viņu nīstu tā ka par svešumā man viņai pietrūcis smaidu un siltu skatu. Es nīstu, nīstu viņu nāvīgi nīstu, bet visur viņa kā baiga ēna man seko! Vienīgi tad, kad viņa būs iznīkusi, pasaulē iestāsies miers, Dievs, piedodi manas grēcīgās un ļaunās domas, bet es nevaru citādi. Man pretīgs viss, kam viņa pieskārusies.
Cik drausmīgi rādās notikumi Rīgā, manā vecajā, mīļajā pilsētā. Dievs, kamdēļ Tu mūsu tautu tik nežēlīgi sodīji!
Nē, nē tik grūti ir tam ticēt! Brīvības piemineklis - drupu kaudzē, tilti neatjaunojami. Nē, vēl es neesmu diezgan cietusi - mana māsa, pat abas māsas būs palikušas necilvēku rokās... Sāp, cik nežēlīgi sāpe!
Piektdien, 27.oktobrī
Vakar, kamēr mums bija šaušana, bijis Haris mani apciemot. Vakarā, pareizāk naktī pārnācis, es bezmaz pārēdos Hara atnestos labumus. Galā laba cigarete un visas manas domas saistijās ar brāli. Klāt pieliktā fotogrāfijā viņš gandrīz nepazīstams izskatijās. Žel ka"
1675451,"81
ari viņa kautkur šeit klīst pa Vāciju, spiesta atstāt dzimteni.
Valmiera kritusi 22. septembrī, tā tad Vidzeme ir atstāta. Kur palikuši evakuētie ļaudis, to vidū arī mamma ar mazajiem? Tāpat papus un citi paziņas. Vāciešu stilā ir taisīt visu aiz sevis pa tīro, tā tad iedzīvotāji ir izvākti no turienes. Kaut dabūtu zināt viņu atrašanās vietu.
Es iedomājos, kā gan varētu izskatīties mūsu dzīve šīm divām meitenēm: Garām ejošais ceļš gar plašo koka baraku nometni karavīru soļu pilns. Franču izlaidīgie karavīri, kas dzīvo nākošajā sādžā, dzen kautkādus grabošus rateļus un dzied savas komiskās dziesmas. Apaļu zediņu žogs un sargs pie vārtiem šķir divas meitenes no dzimtenes zēna. Krēslas klātajā nometnē skan saucieni, dežurantu svilpes un vienā kaktā pat atskan braša marša dziesma. Vakara tumsa nespēj noslēpt dzīvo un stiegas pilno nometnes kustību. Kautkut tālu dun grāvieni un pa brīžam pamalē uzliesmo pa raķetei. Tur trešās rotas zēni sāk nakts apmācības. Virtuvju dūmeņi veļ dūmus un smaržas un mans vēders ar savu gaudulīgo dziesmu pārtrauc sapņošanu.
Rīt svētdiena, vienīgi ar pudiņu pusdienā, tā atšķiras no darba dienām.
Vakar atradu Hari! Cik kilometrus mūs abus šķir, nemācēja pateikt viņa biedri sakarnieki, kas vilka telefona vadus gar mūs nometni. Viņš esot pavārs, kā es viņu apsakužu! Esot divreiz resnāks palicis. Vismaz kautko zinu par Hari, bet kur ir Arvis un vecāki. Visas vēstules nāk atpakaļ.
Pagājušo nedēļu bija mūsu rotai biedru vakars un es pieteicos un uzstājos kā ātrzīmētājs. Varēja būt labāk, jo pieteicējs ""nelēja"" tā kā biju ieteicis. Zīmēju ātros vilcienos arī Čerčila galvu ar cigāru. Īsti neizdevās, bet no virsnieku galda atskanēja skaļi smiekli. Kad paskatījos, biju uzzīmējis nometnes komandanta karikatūru kurš arī smēķēja cigāru! Citi ar saviem numuriem izgāzās pilnīgi, kā otrā vada dziedātāji. Tomēr mēs, pirmais vads, turējāmies braši.
Svētdien, 15.oktobrī
Darba dienasta muļķības mani kaitināja un es domāju ka tas ir tipiski RAD. Tagad esmu nācis pie atziņas ka Vācijā laikam no šīm galējībām vaļā netikšu. Apmācības garlaiko un liekas nevajadzīgas, kad viņas vada šie tipiskie vācu stulbeņi! Kādēļ tādi pretstati! Dažus tu vari apbrīnot, bet par dažiem jānopūšas un jālūdz debesīm spēku paciest šīs muļķības, lai nenonāktu karcerī ar valsts iekārtas zākāšanu.
Vada komandieris solija mums citu dzīvi šinī ellē ja tikai mēs saņemšoties mācībās. Ko tas līdz, ja šis muļķu bars jauc visu mūsu prieku. Neko tev nelaiž izdarīt kārtīgi un līdz galam, un tikai tādēļ ka viņam iekritusi jauna doma prāta ar ko viņš vairāk var mūs izdzīt. Iedomīgie franči! Savu drīzo galu tomēr viņi neatzīst.
Kādas blēdības neesmu dzinis vēdera dēļ! Un nelīdz nekas, ne viltots kupons, ne nevainīga sejas izteiksme, izsalkums un nespēks nepazūd."
1675450,"80
mežos, ūdeņos... Mana mīļā māmuļa Gauja, vai vajadzēja man Tevi atstāt?
Drīzi, drīzi liels kuģis atstās Baltijas līci. Mēs guļam uz klāja, visi cilvēk kopā. Liekas, kā šādi skati būtu kādreiz skatīti filmās.
Dievs, Tu vienmēr esi vadijis manas gaitas. Stāvi ari tagad Tu man klāt. Es ticu ka šis brauciens arī ir no Tevis nolikts.
Kungs, sargi manu dārgo tēvu. Absolūti nekā man nebija grūti atstāt, bet papus palika. Ja viņš būtu vēl šeit, tad būtu apmierināta, bet tagad?
Sestdien, 30. septembrī.
Šodien izdeva dīvainu pavēli. Par piesardzību kā nometnē tā ārpus tās. Iemeslu mums nesaka. Zēni baumo par bandītiem, poļu dumpi un revolūciju. Var gadīties, ka esam liecinieki kara beigām. Šodien apskatijos kartē frontes stāvokli un nosvīdu. Tik slimu situāciju nebiju iedomājies. 
1.X 44. Jūrā
Šodien mēs jau braucam. Ir labi ja nedomā, bet sirds smeldz pēdējo reizi redzot Dzimtenes krastu. Cik bezgala pretīga man šī bēgļu dzīve. Kauns, itkā pazemojums. Un es taču esmu latviete. Kādēļ atstāju dzimto zemi tieši tad, kad lielākās briesmas nāk. Laikam mūžīgi sirdsapziņas pārmetumi mani mocīs, ka esmu atstājusi zemi ātrāk par papu. Kopā sagaidijām pēdējo momentu, tad vajadzēja doties ceļā, bet...
2.X 44.
Sākas ceļojums cauri visai Vācijai. Kas gan atceras visus mirkļa skaistumus un arī šīs mirkļu traģēdijas!
Caur sadrupušām pilsētām mūs veda pretim nāvei... Un tomēr Dieva varenā roka mūs sargāja - cauri tām pašām drupām un apkvēpušajiem mūriem.
Mana vienīgā vēlēšanās - kaut papus atgrieztos pie mums...
Sestdien, 7. oktobrī
Esmu sardzē. Tiko savas pirmās divas stundas nostāvējis un tagad sēžu siltajā sardzes istabā un sapņoju ar vaļējām acīm. Ārā maza tumsiņa. Es biju postenī pie vārtiem un laiks pagāja nemanot, kontrolējot ienācējus un izgājējus. Stingrie sardzes noteikumi un atvaļinājuma aizliegums vēl nav atcelts. Atbraukušas bija divas latvietes un staigādamas gar mūsu nometni gaidija vienu puisi no mūsu rotas. Redzēju satikšanos un manā acu priekšā parādijās Rasma. Varbūt"
1675453,"83
nesatiku viņu, tā gribētos parunāties par mājām. Nevaru nekur nobēdzināt visu brāļa labsirdību. Radušies neaicināti palīgi labumu noēšanā.
Mācībās pasniedzēji ir baigi vāciešu uzpūtības paraugi. Neapķērīgos viņi lamā no panckām ārā, būtībā, latviešus. Pie ieročiem man daudz palīdz skolā gūtais. Esmu pieradis pie metala un tāpēc viss man veicas labāk kā citiem. Bet mani sapņi par mākoņu vandīšanu un traukšanos kara ratos pa zemes virsu nav beigušies.
30.X 44
Ak, gandrīz viss ko esmu vēlējusies piepildijies - mans tēvs ir ieradies. Dievs, manas lūgšanas Tu klausiji - vai arī citas manas vēlēšanās piepildīsies? Kaut tikai nebūtu šīs vienas sievas, kaut mēs abi ar papuci divi vien varētu celt kautkur jaunu dzīvi...
Un tikpat, cik ļoti mīlu savu tēvu, tikpat ļoti nīstu un dziļi nicinu šo sievieti. - Kurai lielākas tiesības...
Cik savādi, nevienas adreses, ko deva manas pagājušās dzīves draugi, esmu pazaudējusi. Vai tiešām man jāsāk celt jauna dzīve, aizmirstot pagātni, pagātni, kas tomēr satur tik daudz skaistuma, kas mani nāvīgi vīla. Kur paliek visi aizgājušie un neaizmirstamie tēli?
Kas notiek Rīgā! - 
Ceturtdien, 2.novembrī
Apmācības beigušās un mūs sadalija pa ieroču šķirām. Es skaitos tagad artilērijas sakarniekos! Un es varēju būt sakarnieku specialrotā! Šo muļķīgo tiepšanos uz tanku daļām es nekad neaizmirsīšu. Tikmēr atteicos no flaka, no sakarniekiem, kamēr pret gribu iedalija pie lielgabalniekiem un es muļķītis cerēju ka tiks ari tankisti dalīti. Visi citi brauc uz Vidusvāciju, uz Mincheni, Berlīni un es palieku tepat, četrus kilometrus no šīs nolādētās Brusas. 
Svētdien, 5.novembrī
Melnajā krāsniņā redzamas melnas plēnes, pārpalikums no Arvja vēstulēm. Atdodu rijīgajām liesmām Marča un par abas Rasmas vēstules, jo karavīram jāprot atteikties no mīļajiem sīkumiem, jābūt nejūtīgam sirds lietās. Tikpat mīļas man bija tēva rakstītās rindas, bet šovakar mēģinu aizmirst visu to un pārvērtu mīļos papīrīšus par pelniem. Karavīra somā nav vietas atmiņām! Piektdien jau man vajadzēja būt ceļā uz jauno vienību, bet pēkšņi šo pavēli atcēla.
Pēcpusdienā biju uz kino. redzēju reti labu filmu. Es iejūtos filmu tēlos, un pēc tam mani moca žēlums, kāpēc es tiešām tas neesmu. saista tumšie un neizprotamie karakteri."
1675377,"8
mani skatijās savādām acīm. Zīlējot kārtīs, man vairākas reizes bija, ka kāds mani mīlot un es nemaz to nemanot.
23.V.39.
Izlasīju grāmatu ''Kā sākās karš 1938.gadā. Brīnišķīga grāmata. Viss iztēlots kā īstenībā. Un vai tā nebūtu ari noticis, ja čechi būtu turējušies pretīm, bet tas nu ir garām. Man vēl 3 naktis šeit jāguļ.
Jā, ir jau maijs, bet L.L. vēl neesmu redzējusi. Vairākas naktis esmu sapnī viņu redzējusi. Es gaidu Jāņus!
5.VI.39.
Šodien nejauši prātā ienāca Dzidras aiziešana... Atkal tādas nejaukas dusmas uznāca, ka gribējās pat raudāt. Es izdomāju, ka būšu pret Dzidru atturīga un vēsa, bet es taču to nespēšu izrādīt. Brīvdienās Dzidra bija atnākusi pie mums un es nespēju būt ļauna pret viņu.
Kad Ausmiņa aizbrauca uz Carnikavu un es paliku mājās viena pati, tad tikai sapratu kā jūtas mamma, kad neesam pie viņas. 
Biju uz filmām ''Laime'' un ''Mūsu mīla nebeigsies''. Šausmīgi muļķīgas.
26.VI.39. Internātā
Brīvlaiks pagājis, esmu atkal Jaungulbenē. Jāņi ir pagājuši un nekas vēl nav noticis. Laimonu nemaz neredzēju. 
27.VI.39.
Jāņus pavadīju klusu un godīgi. Es gan lūdzu papu lai saaicina ciemiņus, bet viņš teica, ka ciemiņus aicināšot uz savu vārda dienu Jēkabos.
Manā nākošā brīvlaikā iesvētīšot Dzidru. Tā es dabūju dzirdēt no citiem. 
Prombraucot vilcienā iznāca amizieris ar diviem virsniekiem. Tas bija brīnišķīgi un arī interesanti.
1.VIII.39.
16.jūlijs pagāja mierīgi. Mani sapņi saprotams nepiepildījās. Kas notiks pēc diviem gadiem? Vis skaistākie sapņi ir tie kas nepiepildās. Jēkapos nekādu viesu nebija un atkal tas  ko gaidiju nepiepildijās. Ari Dzidras iesvētības bija klusas bet rūgtas. Mamma bija rūgtuma cēlonis. Viņa samaitāja visu vakaru sev un ari citiem. Es ļoti negribēju, ka viņa brauc, bet es taču nevarēju viņu atrunāt, ja papus bija to ielūdzis. Viņai vajadzēja saprast, ka viņa nevar braukt uz to māju kurā pagājušo"
1675387,"18
Jā, mani šodien izsauca latviešu valodā. Kāds pazemojums! Viņa prasija lietas, kas nav konkrēti uzrakstītas. Es nezināju. Kāds kauns. Un ļauns prieks vizēja meiteņu sejās, es biju pazemota... Cik es būtu pat spējīga tajā mirklī nogalināt. Likās, ka es kļūšu ārprātīga, bet tagad... tagad atkal ir atgūts līdzsvars un es meklēju un gaidu nākošo, plaukstošo acumirkli.
30.III. 41.
Atbraucu no mājām. Asaras un atkal tikai asaras. Kāpēc? Es esmu koķete! Kā man riebj! Cik es esmu netīra! Man riebjas viss, viss! Dievs dodi spēku! Izturēt un izturēt. Kaut tomēr es drīkstētu deklamēt ''Rinātus''! 
1.IV. 41.
Mīļā Džīna! Cik ļoti Tev sāp! Kā lai Tevi mierinu? Nekad vēl es neesmu redzējusi ka Tu raudātu. Es priecājos, jo Tu esi tāda pati kā es. Viņš nav Tavu sāpju vērts! Koļa, Koļa, kam Jūs tā darijāt!
5.IV. 41.
Džina, mīļā labā Džina, arī Tu mani nesaproti. Tagad Tev mīļa ir atkal Naģa. Vai es Tev nebiju nekas? Džina, nāc, kad Tevi skumjas māks jo es Tevi tomēr mīlu!
6.IV. 41.
Tomēr skaista ir dzīve?! Viņa vārds ir Valters. Viņu dievina visas meitenes, bet es- liedzos. Viņam bija cīsiņas. Viņš gribēja mani noskūpstīt... Viņu bija daudz un visi jūsmo par mani!
Ai, es deklamēju! Arī par to viņi sajūsmināti. Nu jau par soli esmu tuvāk savam sapnim! 
15.IV. 41.
Jā. Valters ir izstāstījis Ilgai par manu vēstuli. Riebīgi! Tagad viņi zobojas par mani. Kāpēc es rakstiju? Man lepnums tiek bradāts kājām! Aizmirst! Tik visam strīpu pāri. Es gribu būt atriebīga, lepna, spītīga, maiga, mīloša. Lai manī būtu gan daļa no padevīgās, gan velnišķīgās sievietes un Madonnas.
23.IV. 41.
Ir atkal pavasaris. Mēs klejojam pa parku abas ar Džinu. Mīļā meitene, viņa tiešām liek man aizmirst pelēko ikdienu. Dzīve, dzīve! Kad pirmās īstās mīlas sāpju mokas mani mocija, jā tad gan gribējās nemanot pazust dzelmē... Bet tagad? Kur paliks skūpsta laime? Un papardes zieds? Vai tiešām man nekad to neatrast. Es tagad taču kļūstu sieviete! Jā, smeji Džīna, bet tā ir. Tu to vēl nesaproti. Neviens nespēj tik dziļi mīlēt, tik dziļi nīst, tik dziļi domāt, tik saldi skumt. Aiz manis paliks tukša vieta. Viņi domā, ka es vēl bērns. Smieklīgi!"
1675373,"4
28.I.39.
Šodien atkal draudzīgā aicinājuma diena, tā tad grāmatu nedēļa. Jā, grāmatas tomēr ir un paliek mani mīļākie draugi. ''Vīnes valsis''! Dievīga grāmata.
Papus man atrakstīja un teica, ka es viņam tik maz rakstot. Jā, protams, pagājušā gadā es varēju daudz vairāk rakstīt, bet tagad ir citi laiki. Vai viņš grib, lai stāstu par saviem piedzīvojumiem? Nekad, nekad mūsu attiecības nebūs vairs tik sirsnīgas, jo tur stāv liels šķērslis, un tā ir viņa sieva Emilija. Viņas vārdu vien dzirdot mani pārņem saltas trīsas. Pagājušo vasaru mēs sastrīdējāmies , lai gan pie visa vainīga bija Emilija. 
Neaizmirsīšu nekad, kad viņš piecēlās un teica:- Nu tad tu vairs negaidi no manis mierinājumu!- Kad papus toreiz piecēlās man likās, ka es paģībšu. Gribējās saukt papu un viņam visu izstāstīt.
... Jā, Carnikava, man patikās ļoti, bet nu vairs nē. 
... Jāraksta domraksts ''Kur dzīvē es rodu apmierinājumu''. Ko lai tur rakstu? Man taču nav nekur miera un ātrāk arī nebūs, kamēr pienāks draudošā nāve un ar savu roku mani aizskārusi... Dzīve taču ir  mūžīga steiga un miera nav nekad.
Apmierinājums ir īss acumirklis kas paceļ pāri ikdienai, bet pēc tā atkal nāk drūmā, tumšā ikdiena. ''Kas gan apturēt var laika baigo ritu, kas gan mūžībai var vārtus atdarīt?'' jautā Veronika Strēlerte un atbilde ir viena, ''Neviens''.
20.II.39.
... Nolēmu, ka spītēšu un neteikšu vakaros, kad jāizdzēš uguns. Bet vai tas nebūs zemiski?  Manī atkal cīnās divi spēki. Es nezinu kuram padoties.
Šodien dabūju algebras klases darbu ārā un tur bija apaļš pieci. Tas mani tā sajūsmināja, ka nu jau atkal laikam nemācīšos. No viena piecnieka es varu dzīvot veselu mēnesi, veselu mūžību. 
8.III.39.
25.februārī man bija jāiet uz pamatskolas izrīkojumu. Vis tur tik svešs! Vidberga jaunkundzes nebija, taisni viņu es gribēju visvairāk satikt!
... Tanī pašā dienā satiku Rutu. Viņa ir tik liela izaugusi un smuka palikusi, ka viņu nemaz vairs nepazinu. Viņa izskatās"
1675381,"25.XI. 39.
Lienu es tomēr nespēlēju. jo es meitenēm ''pieklājības'' pēc izrunājos, ka es negribu spēlēt un viņas to pateica Žīgurei.Nu es jau  ari nekā vairāk tad nevarēju teikt.
Es biju ari vairākas reizes mājā. Mamma atkal tik šausmīgi slikti izrunājās par Dzidru, un kad es viņu aizstāvēju, tad mamma teica, ka es ari laikam drīzi aizskriešot pie tēva. Gandrīz jau pateicu jā, bet laikā vēl savaldījos. Jā, mamma teica, ka Ausma arī esot tik stulba, kā viņa būtu kāds idiotu bērns. Nu jā, tas jau laikam esot no tēva iedzimts, šis jau arī esot tāds idiots. Kā viņa tā var teikt?! Šī idiotiski dumā sieviete? Jā, kad mamma sāk raudāt, tad man viņas nekad nav žēl, bet ja papus ieminas par savu nāvi, tad man tūliņ saskrien asaras acīs. Es papu mīlētu daudz, daudz vairāk, ja nebūtu šī dusmīgā Emīlija. Mēs ar papu varētu pārspriest daudz vairāk kādas lietas, ja nebūtu šī Emīlija, kas visur jaucās iekšā un izliekas par tikumības iemiesojumu. Vasarā es izlasīju tās vēstules, ko viņa bija papam rakstījusi no Ķemeriem. Tās bija apslēptas kaisles pilnas, bet papus viņai rakstīja atpakaļ vēstules, kurās ļoti maz bija kas no sirsnības. Ak, kā es gan priecātos, ja viņu dzīve sairtu. Tad papus dzīvotu viens pats Carnikavā. Es nemaz negribu lai mamma ietu atpakaļ dzīvot pie papa, jo tad tāpat nebūtu saskaņas. 
26.I. 40.
Bija Ziemassvētku brīvlaiks, bet tas bija diezgan šausmīgs. Man bija jānožēlo katra aizgājusi diena. Katru vakaru es nosolijos, ka nākošā diena man būs vērtīgāka. Bet man nav gribas. Katru dienu es nogulēju. Pat rokdarbus es nedabūju pabeigt. Mājās ir tāpat kā parasts. Tikai mamma ārkārtīgi bezkaunīgi izturējās pret Dzidru. Mammai nav ne mazākās pieklājības sajūta. Nekad es neesmu dzirdējusi kādu labu vārdu par papu. Tāpat no papa nedzirdu neviena laba vārdiņa par mammu. Un tas ir tik šausmīgi.
30.I.40.
Tas ir kluss sapnis un varbūt tas nekad nepiepildīsies. Pēc Kaucmindes beigšanas es noteikti iešu dramatiskajos kursos. Es sajūtu ārkārtīgu vēlēšanos būt rampas gaismā un tēlot... tēlot... Tas ir, ar visu sirdi un dvēseli, ar visu miesu!
Nedomāju ka tā ir slavas kāre, bet es redzu, ka nav vairs kārtīgu tēlotāju. Es esmu vēl jauna bet ...
21.II.40.
Brīvdienās redzēju ''Orleānas jaunavu''. Tur spēlē man mīļā Lilita Bērziņa. Viņu es kādreiz stādiju par mērķi,"
1675369,"Edvards Locis
Mīlestība"
1675382,"13
bet tomēr ari viņas spēle mani neapmierināja. Mjā, es jau varbūt no mākslas nekā nesaprotu, bet tomēr tas nav tas kas mani apmierina. Protams, es no aktrises prasu, lai viņas spēle būtu nevainojama.
22.II.40.
Rīgā biju uz ''Zvejnieka dēlu'', ''Nemirstīgais valsis'' un ''Melnais korsārs''. Visas brīnišķīgas filmas! Viņas skatoties man apkārtne itkā nogrimst un man liekas, ka es spēlēju tur.
Nu, protams, mājās mamma ir tik ļoti uzbāzīga, ka es taisni varu raudāt. Ausma ir tik šausmīgi nežēlīga, tik spītīga. 
27.II.40.
Šodien saņēmu vēstuli no mammas. Gandrīz sāku raudāt. Mammas vārdos tik daudz netaisnības. Viņa mani nosauc par egoisti. Es esot tāda pati kā mans tēvs. Tas man visvairāk sāpēja. Kāpēc viņa tā saka? Tas cilvēks taču ir mani radijis un es viņu cienu. Es teicu, viņu tikai cienu, jo es... nemīlu nevienu cilvēku. Es nezinu kas tas ir mīlēt.
Patiešām, es esmu egoiste un man vajaga laboties, bet kā? Man alkst vēl dzīves! Manī kūso dzīve! Gaidu gaišākas nākotnes. Un šī gaisma būs tur, manā mākslas templī!!! Es gribētu redzēt visu pasauli pie savām kājām. Es gribu slavu! Es gribētu, lai mani dievina visi! Es taču esmu egoiste. Ārprāts! Kad es tikšu vaļā no sevis dievināšanas?! Man gribētos reiz ietraukties dzīves virpulī! Dzert rūgto dzīves un laimes biķeri ... un noreibt ...! Noreibt tā, ka es vairs nekā nemanu. Un tad nomirt... Es gribu būt tāda, lai mani atcerētos paaudžu paaudzes.
12.IV.40.
Jā, Skaidra mani iepazīstināja ar savu kavalieri Žani. Viņa izrunājās tā, itkā viņš būtu manī ieķēries līdz ausīm. Varbūt viņa melo. Bet tomēr viņš man patika. Man netīk lāga jauni puikas, kuriem vēl slapš aiz auss. Man patīk kungi jau labi gados kuriem deniņi sāk jau sirmot. Ir divi ģimnāzisti, kurus es mīlu. Viens ir Ķeirāns un otrs Arvīds. Man liekas, ka abiem viņiem neesmu vienaldzīga. Izrīkojumos Ķeirāns skatās uz mani savādām acīm. Tomēr, nekad nav mani uzlūdzis dejot.
Jā, vācietis okupējis Dāniju un pašreiz cīnas ar sabiedrotiem Norvēģijā. Redzēs, kas tur iznāks. Kādreiz domāju, ka vācietis varētu atnākt uz Latviju, tas būtu šausmīgi. Bet viss stāv Dieva rokā. Kaut es būtu atsvabināta no eksāmeniem."
1675384,"15
gaidu, kad starp sarkanajām skrandām ieraudzīšu sauli. Es gaidu, kad sadzirdēšu starp sarkanajām internacionāles skaņām, maigo Latvijas himnas melodiju!
Jā, bet papus? Šodien man bija no viņa vēstule. Es tomēr ceru, ka viņš tā nedomā kā raksta. Taču cilvēks cīnās dēļ savām idejām. Un vai tad tiešām papus varētu atkal sajūsmināties par komunismu, lai gan vēl brīvdienās viņš vīpsnāja?
22.VIII. 40.
Ja kāds zinātu cik man ir grūti. Cik man ir grūti valdīties, kad redzu cilvēkus ar sarkanām lupatām pie krūtīm, un žīdus ar sarkanām zvaigznītēm! Vakar es biju uz kino un rādija notikumus no Latvijas dzīves. Tika rādīts kā Kirchenšteins atgriezās no sava nodevīgā brauciena, paziņodams, ka Latvijas vairs nav. Bet kad žīdietes lēkāja un purināja sarkanos karodziņus, man paspruka smējiens. Ak, Dievs, Kas man bija jādzird no mammas. Viņa visu iztulko ar savu personīgo laimi! Visu ceļu līdz mājām viņa raudāja un un skaitīja man sprediķus. Bet es neteicu neviena vārda. Viņai bail, ka mani apcietina. Nu un tad? Nē, es smiešu par visām šīm muļķīgām idejām. Lai mani apcietina, lai moca, lai nogalina, bet aiz manis paliks vēl visa Jaugulbenes vidusskolas III. klase, kas droši ies manās pēdās. Visus komunisma pretiniekus iznīcināt viņi nevar, jo šo pretinieku ir vairāk kā kompartistu.
23.VIII. 40.
Man vēl divas dienas šeit jānodzīvo. Mammas uzskatā mans darbs šeit ir salāpīt viņas zeķes, mazgāšanu, viņas kurpju pucēšana, aiziešana uz veikalu utt. Vārdu sakot viņas apkopšanu. Un tomēr no rītiem viņa nekad nevar sataisīties. Kas vainīgs? Nu protams- es. Šorīt man atkal bija jādzird vārdu birums un jāredz asaru straumes. Prom viņa vēl mani nelaiž, bet es smoku šai dzīvoklī. Es ilgojos pēc māsām. Un tomēr, kad es aizbraukšu Carnikavā es atkal jutīšos nelaimīga.
4.IX. 40.
Vakar es lasīju Dzidras dienas grāmatu. Cik nekrietni! Varbūt vienkāršas ziņkārības dzīta. Tur viss tik brīnišķos vārdos rakstīts. Es visu laiku domāju , ka esmu skaista, arī apdāvināta, bet tagad...Lūk, Dzidra- sieviete ar raksturu.  Tāda arī es gribētu būt, bet nespēju. Es esmu tāda pati kā visas sievietes un nekā īpatnēja nespēju sevī atrast, ne radīt. Es tiešām esmu egoiste! Droši vien es Mīci ienīstu tikai tāpēc, ka arī viņa ir garīgā ziņā pārāka par mani. Es ilgojos īsta drauga! Es alkstu īstā pirmā mīlestības reibuma."
1675370,"Pēc mīļotās sievas nāves Edgars bija kā pazudis. Pazudis savās domās, nožēlās un pašpārmetumos. Dzīve likās tukša un mazvērtīga bez Mirdzas. Viņš ar dienām sēdēja pie ēdamistabas lielā galda un šķirstīja sievas un savas dienas grāmatas un vecās mīlestības vēstules. Viņš vēlējās vēlreiz pārdzīvot pārāk ātri aizskrējušos mirkļus, atsaukt Mirdzas tuvumu. 
Viņu parsteidza lasītā izraisītās jūtas. Tās bija tikpat reālas, tikpat jūtamas un arī sāpīgas, kā pirms sešdesmit gadiem. Toreizējie sāņcenši izraisīja tik pat skaudru greizsirdību kā toreiz, laimes mirkļi tikpat lielu laimes sajūtu kā toreiz. Edgars nevarēja apstāt lasīt, meklēt atbildes seniem jautājumiem, seniem minējumiem. Viņš vēl neaptvēra, ka nekas nav ne labojams, ne atgūstams. 
Arī fotogrāfiju kaudze uz galda izraisīja smeldzīgas jūtas. Viens uzņēmums no Mirdzas jaunības smeldza visvairāk- maiga apaļa sejiņa ar jautājošām acīm, kuplu matu ielogā. Viņas lūpas bija pilnīgas, bet tomēr ar asi iezīmētu līniju, iekārojami jūtelīgas. Viņas rokas paziņas esot saukuši par Hildas Vīkas rokām. Vismaz viņas gleznotajām sievietēm esot tādas bijušas.
  - ''Mūsu mīlestība bija tāda kā neviena cita,- teica Edgars-  Mēs nelaimīgi varbūt bijām vairāk kā laimīgi, bet gaišie laimes mirkļi bija tā vērts. Mēs mīlējām un nīdām viens otru sešdesmit gadus un liktenis nežēlīgi nolēma mums liegt vēl dažus gadus padzīvot mūsu mīlestības saulainajā pievakarē.
Mūsu mīlestība svārstījās cilvēka jūtu galīgajās robežās. No bezgalīgas laimes uz neiedomājamu izmisumu. No mocošās greizsirdības uz brīnišķu salabšanu. 
Tagad man liekas, ka tā ir vienīgā īstā dzīve. Tu pārdzīvo vienā dienā vairāk kā vairums cilvēku piedzīvo desmit gados. Bet tā ir arī dzīvošana uz nerviem un var nobeigties nervu sabrukumā.  
Bija arī laiks kad gribējām dalīties patīkamos pārdzīvojumos, dalīties saulrietā, skaistā dziesmā vai dabas skatā, dejas solī. 
Daži cilvēki laikam nepazīst saviļņojošas jūtas un tās varbūt ir tās laimīgās laulības. Viņi nekad nav debesīs un nekad arī nav ellē. Nepazīst ne greizsirdību, ne dusmas ne nicināšanu ne iekāri. Nepazīst nesātināmu izsalkumu pēc mīlestības. 
Mūsu jūtas bija dziļas un tādā mīlestībā katrs mazākais sīkums ir pasaules notikumu kategorijā. Katrs vārds, katrs smaids vai skats veltīts citam, un katra aizdoma tika pārversta milzīgā sirdssāpju kalnā. 
Varbūt ka bijām, kā Mirdza reiz teica, likteņa nolemti viens priekš otra. Šo likteņa lēmumu meklēju viņas dienas grāmatā un domāju, ka atradu viņas sirdi un dvēselīti.
Grāmatu viņa sākusi rakstīt četrpadsmit gadu vecumā. 
Carnikavā, 28.XII 38.
... Man liekās ka tomēr šeit rakstot šīs rindiņas kāds tās lasīs, tāpēc nevaru būt pilnīgi atklāta. Arī papus sacīja, ka dienas grāmata esot jāparāda ari vecākiem. Bet vai man maz tādi ar ir? Jā, mamma, jauka, mīļa, gādīga māte, bet dažreiz stipri nervoza. Papus? Dažreiz liekas, ka papu mīlēt"
1675372,"3
nekur nav miera. Bet kas gan no tāda cilvēka var iznākt?
Žurnālā ''Sievietes pasaule'' varēja pēc kinoaktieriem noteikt raksturu. Man vislabāk patika Šarls Bojē. Viņam ir savādas valdzinošas acis. Viņa rakstura apraksts pilnīgi atbilst manam raksturam.
Tas sākās: ''Ai, ai, cik grūti jums nākas savaldīties lai savu iegribu apslāpētu.''
16.I.39.
Šodien man paliek 15 gadi! Puse no trīsdesmit! Kas gan būs pēc piecpadsmit gadiem? Vai tad jau es būšu precējusies
... Nez kas mūsu Mildai noticis. Šovakar viņa kontrolēs cepures, koferus un pases. Vispār internātā valda saspīlētas attiecības. Agrāk viņa bija tik ļoti laba, bet tagad ķeras pie mazākā nieciņa klāt...
Šodien mani izsauca mājas iekārtošanā. Gāja diezgan paasi. Cerēsim, ka varēs vēl izlabot, citādāk jau būs dumi...
17.I.39.
... Man liekas, ka visa pasaule ir viena milzīga skatuve un cilvēki niecīgi aktieri uz tās. Šīs izrādes vada lielais režisors, Dzīve. 
20.I.39.
... Nupat saskaitos ar savu draudzeni. Ir tik šausmīgi slikts garastāvoklis. Viņa man iedeva grāmatu lasīt un nu galu galā paņēma to atpakaļ. ''Aktrise Ragārēs''.Tā ir brīnišķīga...
... Nu lai jau lai, gan arī es viņai parādīšu savu ''es''. Es zinu, ka tas nebūs labi, bet man tomēr gribas spītēt viņai...
23.I.39.
... Es nezinu, kas ar Irmu noticis. Domāju, ka viņa ārprātīga palikusi. Viņa pagājušo gadu pēc sporta svētkiem bija sacerējusi dzejolīti par Laimonu. To nu nevar saprast, vai viņa bija sajūsmināta par Laimonu kā cilvēku vai par viņa spēli. Kad Peka noskaitīja šo dzejolīti, Irma bļāva kā neapdomīga un raudāja visu vakaru! Mēs esot viņu pazemojuši. Tas tika tik māksloti pateikts, ka es pilnīgi ticu, ka Irma tos bija lugās lasījusi...
... Nupat izlasīju ''Zvejnieka dēls'' pirmo daļu. Brīnišķīga grāmata. Sāku lasīt ''Mīla stiprāka par nāvi''. Tā ir lubene, bet šausmīgi riebīga. Vēl man jāizlasa''Vīnes valsis'' un tad vairāk es nelasīšu tādas dumas grāmatas."
1675378,"9
gadu papus viņai neatļāva ieiet. Bez tam, viņa nopirka zāles, lai varētu atbraukt uz Carnikavu. Šīs zāles galu galā sabeidz viņas veselību līdz pēdējai iespējai.- Tūlīt būs zvans uz stundām...
2.VIII.39.
Tad mamma visur tik nicinoši izturējās un sevišķi par kapu kopšanu. Viņa tā izturējās, ka man tiešām asaras saskrēja acīs. Tad atkal vakarā, viņa negribēja ticēt ka vilciens nokavējies, itkā šinī mājā visi viņu tikai šmauktu vien. Man atkal no mammas bija jādzird rūgti pārmetumi, ka papu mīlu vairāk. Man bija tādas dusmas ka nezināju ko darīt. Kā viņa var vēl arvienu tik muļķīgi runāt. 
13.augustā būs sporta svētki un varbūt tad es redzēšu L.L. Es esmu Tatjāna kas jūsmo par cilvēku no tālienes. Varbūt ka man ar ir tāds pat mūžs kā Tatjānai.
7.VIII.39.
''Kas zin' kā ir, mīla kad nāk...! Tas vien man ausīs skan, varbūt ka es tiešām esmu iemīlējusies. Vakar mazpulku izrīkojumā... Nē, nē tas nav vārdiem izsakams, ko es izbaudīju, ko es jutu. Vakar aizejot uz izrīkojumu gāja dikti dumi, no sākuma, bet tad... Kā pa brīnumu netālu no mums bija atsēdies Treicis, bet visu laiku viņš man nepiegrieza nekādu vērību, bet vienā rotaļā es viņu uzlūdzu un pēc tam nākošo deju viņš uzlūdza mani. Šī deja bija brīnišķīga, bieži mūsu vaigi saskārās kopā. Bet pēc laiciņa mani uzlūdza garais Pēteris. Un mēs abi dejojām. Dievīgi! Man liekas es esmu viņā iemīlējusies. Un pēc tam viņš sēdēja man blakus un mēs runājāmies. Pēc tam mēs katru deju dejojām kopā. Un kad mūs izšķīra, viņš žēli paskatijās man acīs. Es aplaudēju Treicu. Viņš vienmēr mani cieši piespieda sev klāt, ka man bija grūti elpot, bet Pečka sirsnīgi paspieda rokas man. Kad mēs nokļuvām kādā stūrī viņš lūdza lai es pasakot savu vārdu, bet es tomēr neteicu. Un cik bieži mēs pāri partneru pleciem saskatījāmies un sasmaidījāmies. Jā, šo vakaru gan laikam es nekad neaizmirsīšu.
9.VIII.39.
Nesen beidzu lasīt ''Lukrēcija Bordžija''. t.i. par pāvesta meitas dēkaino dzīvi. Brīnišķīga grāmata, kur izdzīve ir sasniegusi savu kulminācijas punktu. Lukrēcija grib cīnīties par sievietes tiesībām, viņa redz visas izvirtības ļaunās puses, bet viņas tēvs, pāvests arī ir bezspēcīgs šo izvirtušo ļaužu priekšā. Lukrēcija jau 12 gadu vecumā aprecas [apprecas] jo viņa ir dienvidniece un jau agri sajūt ilgas pēc laulības dzīves. Arī man pašai uznāk diezgan bieži ilgas pēc vīra. Kādreiz es vēlētos būt māte, un punktierēju kā audzinātu savus bērnus."
1675379,"10
17.VIII.39
Mama atkal atrakstījusi vēstuli. Viņa greizsirdīga, ka esmu aizrakstījusi papam ātrāk kā viņai, bet man taču no papa vajadzēja saņemt naudu. Man tā vien liekas, ka mājās neies labi un man bail, ka mammu nepārņem nervu sabrukums un nenotiek lielā ģimenes traģēdija. Varbūt es tagad pavisam pēdējo reizi esmu Jaungulbenē. No nāves man bailes nav tikai žēl manas dzīves, žēl nākotnes sapņu. Bet nav ko skumt '' jo es taču vēl dzīvoju!'' Beigās vēstulē mamma bija parakstījusies ''māte'' ar milzum lieliem burtiem. Taisni smiekli nāk cik dažreiz gan muļķīgs var būt cilvēks.
11.IX.39.
Toreiz es diezgan muļķīgi esmu domājusi, ka varbūt miršu jo mamma ir pilnīgi vesela prātā, tikai papus grib viņu dabūt ātrāk pie malas. Papus bija iedomājies, ka Ausma varētu iet pie viņa dzīvot, jo mājās jau neesot neviena kas viņu uzpasētu. Kā viņš tik muļķīgi var domāt. Dzidra un nu vēl Ausmu grib. Reiz mamma nelaida Ausmu uz Carnikavu, un tad papus nelaida mani uz Rīgu. Biju galīgi sašutusi par tādu Papa rīcību. Bet Papus tikai pasaka: ''Vai tad man tikai vienmēr jāpilda mammas iegribas. Es gribu lai  jūs pie manis arī padzīvotu kādu laiku, un lai nevis kā mammai ienāk prātā tūlīt skriet uz Rīgu.'' Kad pār manām lūpām vajadzēja nākt sašutuma pilniem vārdiem, tad man visi vārdi bija paputējuši. Asaras aumaļām spiedās acīs un plūda pār vaigiem. Bet tiko es uzgāju augšā mūsu istabā, man atkal radās briesmīgs sašutums. Vai tad papus no mums aiziedams jau nav atsacījies no savām tiesībām uz mums. Un tad vēl aprecēdamies [apprecēdamies] ar šo šausmīgo sievieti? Nē, nē papam nu ir maza noteikšana pār mums. Jā, bet viņam visu to pateikt nevarēju. 
Drūmas ziņas. Eiropā ir sācies karš. Jā, vacieši [vācieši] iebruka Polijā un sāk jau ieņemt Varšavu. Es patiesībā nezinu kurā pusē nostāties. Patiesību sakot vāciešiem ar Versaļas miera līgumu ir nodarīta netaisnība. Bet pret vāciešiem man liek nostāties tāds savāds, svešāds instinkts. Varbūt naids pret vāciešiem ir iedzimts bet šie vācieši nav jau vairāk agrākie baroni, kas apspieda latviešus, bet dzirdot vārdu ''vācieši, man acu priekšā nostājas ūsains cilvēks ar viltīgām acīm.
3.X.39.
Svētdien biju mājā. Bet es sajūtu arvien lielāku riebumu pret mammu, pret šo slinko sievieti. Mana māte tad ir tik šausmīgi nogurusi, ka viņa nekā nevar izdarīt. Svētdienā atbrauca Brūklentante."
1675376,"7
aiziet dzīvot pie papa, bet ... Es aizeju dejot par pārējo rakstīšu rītdien.
18.IV.39.
Šodien man ir ļoti slikts garastāvoklis, jo gribas būt atkal mājā. Šeit viss ir tik auksts un kluss. Kad vēl iedomājos, ka mājās droši vien raud mamma un varbūt arī Ausmiņa, tad tikai ar pūlēm varu savaldīt asaras. Varbūt, ka arī tik slikts garastāvoklis tāpēc, ka tikai tagad redzu, cik maz esmu izdarījusi. Es tik ļoti vēlētos, kaut man nebūtu eksāmeni jāliek, bet tas jau nenotiks. 
21.IV.39.
Mīļā Irma! Mēs atkal pavadījām jauku laiciņu kopā. Viņa savā dienas grāmatā mani sauc par balto meiteni, bet ja viņa patiesībā zinātu kāda es esmu, vai tad viņa tā mani sauktu.
Tuvāk nāk eksāmeni. Kaut es varētu kļūt vaļā no eksāmeniem.
29.IV.39.
Manas karstākās ilgas ir piepildītas! Esmu atsvabināta no eksāmeniem. Gandrīz paģību no laimes. Nekad es neticēju, ka cilvēks var būt tik ļoti laimīgs. Rītdien es braucu uz māju! Es esmu tik pateicīga Dievam un Laimai!
6.V.39.
Esmu atgriezusies Jaungulbenē. Šīs brīvdienas pagāja ka nemaz nemaniju. Mātes dienai Dzidra bija atsūtījusi ziedus un Aidas Niedras grāmatu ''Sieva''. Mamma atkal šausmīgi raudāja. Bet ja Dzidra nekā nebūtu uzdāvinājusi tad mamma atkal teiktu, ka Dzidra viņu esot galīgi aizmirsusi. 
Vienā naktī sapņoju par L.L. un atmodusies skūpstīju viņa fotogrāfiju. Domāju, kur gūšu apmierinājumu, bet kad manas lūpas saskārās ar auksto fotogrāfiju tad visas skaistās ilūzijas izgaisa. Varbūt izgaisīs arī visi mani sapņi par L.L. Bet ļoti varbūt ka par Laimonu domātais piepildīsies, jo vasaru man Carnikavā būs jādzīvo.
Mamma pa Ziemas svētkiem bija izlasījusi manā dienas grāmatā, ka papus man esot mīļāks kā viņa. To viņa man mūžīgi skandināja ausīs. Bet es jau rakstīju, ka man tikai likās tā. Ir jau pavasaris.
13.V.39.
Mamma aizveda uz ''Vīnes valsi''. Tas ir brīnišķīgs gabals! Es apreibu valša skaņās. Vienu mazu lomiņu spēlēja arī Kārlis Adernieks un viņš man ļoti atgādina L.L. Paliku arī uz ''Zvejnieka dēla'' izrādi. 
Gulbītī bija ieradies arī Artūrs. Bet ar viņu es nevienu vārdiņu nepārmainiju. Arī viens aizsargs uz"
1675375,"6
ka mani šoreiz atstāj bez dāvanām. Es esmu domājusi, ko gribētu saņemt. No no papa- jaunu vasaras mēteli, no mammas- ādas cimdus, bet no krustmātes, jaunu rokas somiņu.
...Šodien Žīguru Mirdza stāstīja par politisko stāvokli. Vācieši paņemuši sev Klaipēdu. Angļi un franči par to nekā sevišķa neiztaisa, bet vai tad Vācija apmierināsies ar Klaipēdu? Anglija tik piesola savu palīdzību Rumānijai, bet Lietavai nē. Man liekās, ka Vācija atstās Rumāniju pagaidām mierā, kamēr angļi būs nomierinājušies ar nevienu un tad paņems Lietavu, un tad kas notiks ar Latviju. Latvija ieturēšot pilnīgi neitrālu stāvokli. Kaut velns parautu hitleru un gēringu!
27.III.39.
Saņēmu apsveikumu no mammas, arī cimdus, tikai ne ādas. Bet esmu laimīga par tiem pašiem. No papuča vēl nekādu ziņu. Vakar aizrakstiju papam un ari runāju par to mēteli. Ak, cik ļoties gaidīšu kādas ziņas no viņa. Prātā man stāv tikai mētelis. Vakar aizrakstītajā vēstulē bija tik maz sirsnības. Bet es nespēju vairāk mīlestības dot, jo nu jau esmu aizmirsusi, kas ir mīlestība. Šeit esmu nocietinājusi savu sirdi un tikai šodien man saskrēja asaras acīs un gribējās kādam izstāstīt savas bēdas. Cik sen jau tie laiki, kad es papam visu varēju izstāstīt un no sirds izraudāties. Cik tad viegli palika! Bet tagad kaut kas smags guļ uz sirds un savām rokām spiež manu sirdi. Es alkstu mīļa cilvēka tuvumu! Kas būs tas, kas nāks mani mierināt?
31.III.39.
Es rītdien braukšu uz māju! Tevi, dienas grāmata, neņemšu līdzi jo citādāk man būs jādod papam lasīt. Man papus pērk jaunu mēteli!
17.IV.39.
Tā Lieldienas ir aizgājušas, bet kādas tās man bija! Mana dārgā māsa Dzidra aiziet dzīvot pie tēva. Tā tad šovasar droši vien mani sapņi par Laimonu būs izsapņoti. To dienu nav patīkami atcerēties, kad Dzidra atstāja mūs ar Ausmiņu vienas. Carnikavā man iznāca pamatīga izrunāšanās ar papu. Galu galā izrādījās, ka Dzidra jau gribējusi aiziet rudenī, kad braucām mājā no Carnikavas, un tikai papus esot viņu atrunājis. Arī tagad papus esot viņu mēģinājis atrunāt, bet viss velti. Mamma netic, drīzāk esot bijis otrādi. Papus stāstīja, ka mammai esot daudz sliktas īpašības un to dēļ Dzidra esot aizgājusi. Es zinu tās sliktās īpašības, bet tādēļ jau nevajaga skriet no mājām prom. Arī es kādreiz gribēju"
1675386,"17
13.I. 41. Rīgā
Kā sāp! Cik ļoti sāp! Ir noticis tas no kā es visvairāk baidījos! Mārtiņš iemīlējies manā māsā, Dzidrā!
Un tomēr es esmu parasta sieviete, jo es mīlēju. Mīlēju visus un... tomēr nevienu. bet es neesmu greizsirdīga, tikai sirds asiņo. Vakar man Dzidra visu, visu izstāstīja. Viņa reiba, skurba atmiņās, bet man sala un mani kratija drebuļi. Un šodien kāda balss man saka, ka Mārtiņš mīl Dzidru domādams mani. Man asaras rit, bet kam lai stāstu savus sapņus? Neviens tos negrib dzirdēt. Visi man stāsta, bet es? Es klausos un dzīvoju līdz...
16.I. 41.
Pirms astoņpadsmit gadiem šodien dienas skatīja kāda maza nenozīmīga būtne. Viņu nosauca par Mirdzu. Jā, tiešām, lai viņa nezinātu savu vērtību, bet tikai mirdzētu. Un es... Reibstu nikotīna tvanā...
Ai, nomirt, nomirt, tā lai neviens vairs neskauž. Pati apgulšos smaržainu ievziedu šūpulī- Gaujā, bet gribu vēl kādam roku spiest. Vēl reizi viņam roku spiest un jautāt: ''Vai mīlēji mani Tu?'' Tik vienu reizi baudīt īstu, kvēlu mīloša cilvēka skūpstu! Tad lai atskan ''Donavas'' melodija un es airēšu...
3.II. 41.
Kāpēc es dzīvoju? Tik daudz kvēlu sapņu, bet vēl vairāk rūgtu maldu... Kāds tukšums dvēselē. Cerēju, smaidiju, bet... Kā gan es nīstu visu dzīvi. Es esmu āksts. Jā, es esmu āksts, bet tomēr ar visām zemes ilgām un ciešanām. Kaut kļūtu tāda kā Tu svētā celtne! Tik vēsa, bet mierīga. Ai, kaut vienu nakti , palikt katedrālē. Vienai baudīt svētumu un mieru! Tad... tad nomirt tur pie krustā sistā kājām...
Viss tikai tukša fantāzija, bet skaisti.
4.III. 41. Mālpilī
Jauna dzīve ir atklājusies. Un dzīve rit tālāk. Nāk jauni cilvēki, kas jūsmo par mani. Esot skaistas acis, gaiši mati u.t.t. Tie cilvēki, kurus bezgalīgi gaidiju nebija. Kāpēc Edgar? Tevi skaita par maigu meiteņu pavedēju...  bet lai...! Cik ļoti es ilgojos pēc Tavām spēcīgajām rokām. Vai tiešām esi nogrimis Ziniņu silā? Tu mīļais! Technikumā sestdien būs balle, vai braukt tur? Tur būs Vilfrēds Džems un varbūt vēl daudz citi, bet būs ari Juris. Viņš ļoti lūdza, lai saku savu vārdu, bet neteicu.
27.III. 41.
''Es mīlu tagad un ja viņam sāpes jācieš! O, Dievs ņem manu dzīvību bet ļauj viņam palikt. Ļauj Edgaram dzīvot! Es viņu mīlu. Es mīlu viņa gaišo galvu, ar visām ilgviļņu sprogām. Bet viņa lūpas, viņa mute, kas skūpstījusi tik daudzas meitenes, skūpstīs arī mani. Es pati skūpstīšu viņa zilās acis un viņa lūpas, jo viņu mīļu! Edgar mīļais!"
1675380,"11
un tad mamma viņai, ka viņa nekā neesot pa savu atvaļinājuma laiku izdarījusi, slinka viņa neesot, tikai bērni viņai esot dikti slinki. Man bija tādas dusmas uz viņu, ka nemaz nevaru pateikt. Ari ar Dzidru satikos. Mamma mums visiem gribēja izmaksāt ''Havajas puķi''. Bet Dzidra negribēja iet, jo laikam papus viņai neļāva. Protams, mamma tūlīt apvainojās!
9.X. 39.
Šodien šausmīgi slikts garastāvoklis. 
Nupat politiskie notikumi ir tā ievirzījušies, ka nav izslēdzams, ka Latvija ari tiek iejaukta šai karā. Krievija jau nometinājusi savu floti Liepājā un Ventspilī. Jaungulbenē atbraukuši divi virsnieki, kas apskata telpas, cik kareivju varēs šeit nometināt. Ko tie divi virsnieki man atgādina? Ko viņi sauc manā atmiņā? Reiz es sēdēju tik tuvu kādam virsniekam... Viņa pirkstā tik kaisli  mirgoja sarkans rubīns, kā kāda asins lāse... Viss skaistais ilgst tikai acumirkli, un tad nāk atmiņas! Vai šis virsnieks atceras mazo gaišmataino meiteni, droši vien ka nē. 
Es svētdien braukšu atkal mājā, ko man nesīs atkal šis ceļojums?
27.X. 39.
Pa brīvdienām man atkal bija jāizbauda mammas uzplūstošās mīlestības lēkmes. Taisni šausmīgi! Bet Carnikavā es manīju, ka tēva sieva mani šausmīgi ienīst. Bet ar papu man patīk šausmīgi koķetēt. Jā, lūk, tāda ir mana dzīve.
Redzēju filmu ''Čigāna rapsodija'' ar Šarls Bojē. Viņam bija tik skumjas acis... Es viņu dievinu!
Šodien dabūju dzirdēt, ka Bojē esot aizsaukts uz kara lauku. Ak Dievs, kaut nu liktenis viņu sargātu!
Mājās pie mammas ļoti bieži atnāca Straušs. Mamma teica ka varbūt viņš viņu tagad apprecēšot. Kaut nu Dievs dotu. Man gan viņš riebjas, bet galu galā es taču viņu ļoti maz redzēšu...
Man papus nopirka jaunu mēteli. Ļoti pašai patīk.
31.X. 39.
Vakar mamma bija atrakstījusi. Viņa saka, ka esot ļoti skumji kad manis neesot mājā. Jā, bet kad es biju mājā, tad mamma tik bieži dusmojās un tad viņa nemaz neiedomājās, ka man būs atkal jāaizbrauc. Jā, tāda nu ir mana māte. Vienā acumirklī viņa ir laba, otrā nikna. Bezgala greizsirdīga. Jā, greizsirdība ir sliktākā īpašība kas cilvēkam var būt.
Drīz būs Mārtiņi, un mārtiņu vakarā man būs jātēlo Liena no ''Mērnieku laikiem''. Tagad man vajadzētu priecāties, kad reiz es tikšu spēlēt, bet ..."
1675383,"14
28.V 40.
Es šodien saņēmu papa vēstuli. Atbilde manai sūdzībai par Carnikavas situāciju. Lasot, man acis apmiglojās un es raudāju kā izkults. Pēc ilgiem laikiem Jaungulbenē. Papus ir tik labs pret mani. Viņš mani nenosoda bet priecājas par manu atklātību. Papus atsūtīja savu bildīti un no šīs dienas tā glabāsies dienas grāmatā.
17.VI. 40.
Un tomēr es neesmu Ķeirānam vienaldzīga, jo viņš mani izlaidumā uzlūdza. Mēs palikām visu vakaru kopā, un tad nācām mājā. 
Krievi jau pārgājuši Latvijas robežu. Dievs, stāvi Latvijai klāt!
23.VII. 40.
Dzīvoju lielāko daļu Ikšķilē, lai gan domas un prāts nesās turp projām- Carnikavā. Pa dienu mamma bija projām bet katrs darbs ko viņa darīja mani kaitināja. Vakaros man bija atļauts dārzā sapņot. Tur bija dievīgs sapņu soliņš apslēpts cerīnēs. 
Kavējos pie E.K. Es viņu mīlu, vai vismaz tvīkstu pēc viņa, es ilgojos viņu redzēt! Tikai viņam vienīgam es ļautu sevi glāstīt un ... un skūpstīt... O, es gaidu, es gaidu jo tikai viņš drīkstēs mani noskūpstīt uz lūpām... ! Ai, bet viss maldi, tukši sapņi, kas nekad nepiepildīsies! Jau no pirmās reizes, kad es viņu ieraudzīju, es zināju, ka viņš būs tas cilvēks pēc kā es ilgošos...
Kur atrodas valsts, ko sauc par Latviju? Nav vairs tādas! Nav vairs un nez vai tik drīzi atkal skaitīsies tāda. Lāsts žīdiem un krieviem!
16.VIII. 40.
Tas kapteinis, kas man sūtīja sveicienus ir kāds cits, ne tas, ko vilcienā satiku. Riebīgs tips! Ko viņš mūžīgi  glūn uz mani! Ar to, kas brauca ar mani kopā ir īsts donžuāns. es jau reiz biju viņa istabā. Tur notika īsta uzdzīvošana.Lūk, cik zemu es esmu kritusi. Esmu atguvusi  dvēseles līdzsvaru, bet pirmdien es nevarēju piedot, ka esmu tāda. Kurš kareivis pamāj ar pirkstiņu, tam es tūlīt skrienu pakaļ! Šeit bija kāds virsnieku vietnieks, man bija kļuvis tuvs. Tik bezgala tuvs, bet nu viņš aizbrauca.
Sarkans, sarkans...! Kur acis veras visur sarkans! Kas noticis? Vai pasaule ārprātīga kļuvusi? Nē. Vienā Eiropas daļā liesmo sarkanas kara un posta ugunis, zaigo sarkanās asinis, kur slacina tanku kāpurķēdes, bet otrā Eiropas daļā plīvo sarkanie šķiru naida karogi. Un ko es? Es taču nespēju ugunis apslāpēt, nespēju karogus saplosīt. Es taču esmu mazs puteklītis lielajā pasaules telpā. Es ceru... es"
1675388,"19
28.IV. 41.
Ai, Edgar, kā gribās Tevi saukt un atkal aicināt, bet Tu cieti klusu. Zinu, Tu vairs nenāksi. Kāpēc Tu jauc manus sapņus un domas? Vai mani mīli? Nāc, es vēl gaidīšu Tevi, mīļais Edgar!
Biju mājā. Es esmu tik ārkārtīgi nesavaldīga. Ir drausmīgs nogurums. 1.maijā man būs jādeklamē Maksima Gorkija ''Dziesma par ērgli''! Jā, būs skatuve, spoža gaisma un es uz sarkana fona... Ai, ai, kāpēc nevarēja būt 15.maija svētki. Tad es deklamētu Breikša ''Lūgšanu! ... Sarkanbaltsarkanais karogs... Celies, mirdzi!
4.V. 41.
Riebīgi! Vakar stacijā bija Valters, Ilga un Voldiņš... Kādēl viņi atkal rādās, šie murga tēli?Toreiz, sarīkojumā, viņi turēja manas rokas un trešais gribēja atraut manas podziņas... Riebīgi! Tomēr es izrāvos un aizbēgu... Man jāpaliek mājā strādāt. Tā teica papus. Vismaz vasaru. Manas rokas būs cietas, sirds pagurusi un jaunības kaisle un straujums zudis. Es nemīlu zemi, kāpēc man uzspiež to kopt? Ir noticis pārpratums! Es raudāju... Mīce prasīja: -Vai tad Mirdzai bija kas cits padomā?- Dramatiskie kursi izsapņoti... Riebīgā sieviete! Kā es viņu ienīstu!
6.V. 41.
Valters strādā pagrīdē...! Vai nav dievīgi? Uzreizi man viņš liekas, kas vairāk, ir tā kā tuvāks, viņš nav tikai tukšs ielu slaists! Bet ir personas, kas visu nodod... Lūk, Grašinš- Valtera draugs. Ai, cik zems ir šis cilvēks! Valters tika mocīts... Kāpēc biju tik satraukta, kad Rasa man to stāstīja? Vai tiešām...tiešām es viņu mīlu...? Ne, nē! Es taču nemīlu nevienu atskaitot Edgaru!  Tā ir tikai kaisle, ilgas pēc skaistā, smeldzošā acumirkļa... laimes!
Ārā pil lietus lāses. Viss pelēks, drūms. Un tomēr- ir taču pavasaris... Es gaidu Džīnu!
Pēc mēneša būs izlaiduma lielā diena. Nu un tad? Tur taču būs Edgars, Pļaviņš un... Valters....Kāpēc šis vārds man karsē asinis? Es taču viņu nīstu! ... Muļķīte Rasa viņu nesaprot. Viņa dzīvi bauda skaistu, vīnā un skūpstos. Viņas mērķis kļūt par komisāra sievu, būt bagātai, bet...
Un es? Es esmu sieviete! Es arī sniegšu baudu tev, vīrieti, bet ne vīnā un acumirkļa skūpstos. Viņam es būšu tikai acumirklis un drīz jau kvēlošu cita rokās... Es esmu sieviete, es ļauju sevi pielūgt, bet ne pati tiecos
11.V. 41.
Šodien ir mātes diena. Bet kāpēc to nesvēta? Vai Padomijā māti un ģimeni neciena? Kā gan mazā būtne lai atīstās [attīstās] bez mātes smaida un mierinošā glāsta. Nav stachanoviešu ražojums. Pati biju aizmirsusi."
1675374,"5
pēc lielas dāmas. Viņa jau var sev to atļauties, jo tagad jau pati strādā. Ak Dievs, kad gan es sev pati varēšu pelnīt maizi?
Satiku arī vecās skolas biedrenes, Ainu, Šumku, Krauleni, Viju un Veltu. Aina jau ir jauka meitene, tikai mazliet par nopietnu priekš sava vecuma. Bet Šumka, tā jau ir īstais gaisa grābslis. Kad tik ierauga kādu biksaiņo dzimtas pārstāvi, tā skrien vai kilometriem pakaļ. 
Svētdien aizbraucām uz Carnikavu. Istabas jau ir uzpostas, bet kāda tā kūts izskatās. Gočas visas nošmulējušās, jo Mīcei jau nav laika tur visa pārraudzīt. Kaut ātrāk es pati varētu sākt reiz saimniekot. Vakar bija jāiet uz vakarēšanu biedrības mājā. Nu saprotams, ka es dabūju kārtīgi pasēdēt un izsnausties. Es jau negribēju iet, jo man taču nebija pienācīga apģērba. Redzēju Mārtiņu, bet viņš taču nepiegriež man nekādu vērību. Tā ir tikai tāda vēl nepiedzīvojušas jaunavas jūsmošana par kādu vīrieti...
...Jā, drīz būs vasara. Vasara un... Vai tas piepildīsies, ko sapņoju ar vaļā acīm par abiem Laimoniem?
''To ar tumšiem matiem, to tu mīlēsi, bet ar gaišiem matiem, to tu atstāsi! Čigāniet, vai, tālāk nezīlē!''
Šodien izlasīju, ka Hitlers ieņēmis arī Chehoslovākiju. Kaut deviņi pērkoni viņu parautu šo nelietīgo un viltīgo vācieti! Un lai kaut cik varētu viņam sariebt, tad viņa vārdu rakstīšu ar mazo burtu! Tas ir, lai pierādītu, ka viņu nicinu!
Šorīt dzirdēju, ka Mezīts Aina teica Dzintrai, ka drīz būšot vasara, tad viņa iešot teātra skolā. Vai tas man nemodina vecas atmiņas? Vai pagājušo gadu ap šādu laiku es nedomāju tāpat?
20.III.39.
Ar Aldu runājām par hitleru. Man ir tādas dusmas uz viņu, ka varētu to kaut ar nagiem saplosīt. Cik labprāt es viņa krūtīs iegrūstu kādu asu dunci, kaut arī man pašai būtu jāsamaksā ar dzīvību. Pēc divām nedēļām būs Lieldienas, bet šodien tā snieg kā pat Ziemas svētkos nav snidzis. 
Lieldienas ir tikai niecīgs vārdiņš un kāda tam liela nozīme. Jā, man kādreiz gribas zināt, kas gan patiesībā ir Dievs? Es vakaros lūdzu, lai Dievs veido manu dzīvi tikai no labiem pamatiem. 
Ak, kā es gaidu vasaru un ... un Jāņus un Laimonu.
23.III.39.
Šodien mana vārda diena un neviena apsveikuma. Tik ļoti es vēlējos, lai papus un mamma man kaut ko atsūtītu. Ja nu vēl rītdien būs, bet ... iespējams"
1675385,"16
23.IX. 40
Pirmā diena skolā. Potē atkal jaunās idejas. Idejas, kas nespēj aizraut. Bet kas gan ir komunisms? Kas gan ir sociālisms? Kas gan ir Marksa- Engelsa, Ļeņina- Staļina mācība?
13.X. 40.
Jā Ulmanis ir miris... Lai miers viņa pīšļiem! Un tomēr asiņu vilnis arvien ātrāk tuvojas, savā virpulī draud ieraut arī mūs. Lūk jau divas dienas Rīgā nav maizes! Liepājas, Jelgavas, Rīgas slimnīcas pilnas ar ievainotiem, jo krievi gribējuši pāriet Vācijas robežu, bet noticis negadījums. Zviedrija, Somija un Ungārija atrodas zem Vācijas
22.X. 40.
Ak, cik nogurusi es esmu! Kā man riebj šī mūžīgā steiga. Man pilnīga apātija pret dzīvi. Jā, man pat ribj [riebj] visi cilvēki, man riebj mīla un brīve, jo no pirmā acumirkļa, no pirmā acu skata, kad man kāds cilvēks garāmejot uzmet, es iedomājos jau iemīlēšanos. Un Ķeirāns? Man liekas, ka es viņu nīstu, jo kas gan viņš ir? Madonas ģimnazist, Madonas čalis ar ādas cimdiem un ilgviļņiem...
12.XI. 40.
Brīnišķīgi! Skaista ir dzīve! Biju mājā. Bija grūti, bet tad nāca skaists vakars. Ķeirāns...! Gaidīju, kad notiks skaistais brīdis, bet es pati vairijos. Viņš uzmācās! Skaisti!
9.XII. 40.
Vakar atkal biju mājā. Vilcienā bija ļoti daudz lidotāji. Viņi visi skatijās uz mani ļoti savādām acīm, kā iekāres, kā izsmiekla pilnām. Vai tiešām esmu tik neglīta, ka uz mani var tik nekaunīgi raudzīties! Plata, izplūdusi seja, krāsotas acis. Derdzīgs smaids. Jā, bet lūpas? Jocīgas- mazliet vampīriskas lūpas. Un tomēr viņi gribēja sākt runāties.
24.XII. 40.
Šovakar Ziemassvētku vakars. Lielais brīnums, Kristus dzimšana. Ak, kāpēc nemirdz sniegotās eglītes, kāpēc neskan Ziemsvētku dziesmas! Kāpēc gan mums kā bēgļiem, kā noziedzniekiem slepus parkā jādedzina svecītes, svētku uguntiņas! Ak Dievs, kā Tu atļauj visus zaimus. Kāpēc Tu nedzen projām lielo pūķi, ienaidnieku! Ak, Dievs, ak, Dievs!
8.I. 41. Rīgā
Ko nesīs jaunais gads? Vai tas reiz man dos īsto dzīvi? Ne tikai sapņus. Man ir kautkā žēl, varbūt saistās, aizgājušās Jaungulbenes dienas un visi karstasinīgie lidotāji? Vis tikai sapnis, kas izsapņots."
1675371,"2
daudz vairāk, ja viņam mājā nebūtu divas riebīgas raganas, proti, viņa ''sieviņa'' Emīlija un tās māte, Dievs zin kā viņu sauc, ar milzīgu vēderu. O, ja viņa zinātu, ka es šitā runāju, tad dārgā Emīlija mani aprītu bez sāls un maizes. Tiešām nezinu, ar ko esmu iemantojusi viņas naidu. Kur vien var, viņa man cenšas iedzelt...
Tagad eju Jaungulbenes mājturības vidusskolā un jūtos laimīga ka man nav jādzīvo mana tēva ''sieviņas'' sabiedrībā. Pagājušo gadu gribēju kļūt aktrise, tad atkal žēlsirdīgā māsiņa un Dievs zina kas, bet tagad vēlos mierīgu vai pārāk traku dzīvi. Nākošā lapas pusē būtu jāuzraksta manas sirds iemītnieki, lai tie nekad nezustu. Taisnību sakot es nezinu kas ir mīlestība.
Jaungulbenē 10.I.39.
Braucot uz Jaungulbeni Rīgā satiku Libecāni ar vienu lidotāju. Protams, ceļš līdz Pļaviņām pagāja nemanot, tīri žēl bija šķirties. Sarunās ar lidotāju arī es spēlēju diezgan lielu lomu. Līdz Jaungulbenei mūs pavadīja atkal lidotājs, mazs, melnām acīm. Beidzot lidotājs mums uzdeva savu adresi, Artūrs K. rīdzinieks. Libecāne pastāstīja meitenēm, un mani tagad zobo no panckām ārā. Nu, nekas, gan jau nomierināsies. 
Jaunā gadā esmu apņēmusies labāk mācīties. 
Man apriebušies šie romāni un filmas, kur pamatā kāda traģēdija. Vai vienreiz nevarētu parādīt filmu, kur mierīgi rit dzīve. Brīvlaikā redzēju kino ''Grāfiene Vaļevska''. Spēlēja dievišķā Garbo. Bet Napaleons ...Man liekas, ja viņš vēl dzīvotu, tad es būtu Garbo vietā. 
Jā, tiešām vai es neesmu tikai savas spītības un iedomības vergs? Visi saka, ka man ir ļoti slikts raksturs, bet man pašai liekas, ka tā nav. Noteikti, ka tā ir iedomība. Es daudz ko zinu, ko patiesībā manā vecumā  vēl nevajadzētu zināt. 
Jaungulbenē 12.I.39.
... Man liekas, ka vecumā ir sāpīgi atcerēties aizgājušās dienas un aizgājušās jaunības...
... Žīgure šodien teica tā, ka mūsu dzīve esot aizņemta ar mūsu pašu bēdām un rūpēm, un tad Vadonis esot gribējis lai solījuma brīžos mēs domātu ari par citu kautko, kas mums paliktu ar katru dienu mīļāks un tuvāks. Tā mūsu Latvija! 
Jaungulbenē 15.I.39.
... Ruta, mans seno dienu draugs ir kā Baiba no  Elvīras Kociņas romāna  ''Divi likteņi''. Viņai"
1675401,"32
16.I. 43.
Un šodien, kad nodzīvoto gadu skaitam pieskaitu atkal vienu, tad zini, ka starp visu citu sejām visvairāk ilgojos redzēt Tavu! Ai, es nezinu, manī tik savādas jūtas un fantastiskas domas rodas par Tevi domājot... Nāc, un izklīdini tās! Un tomēr...- nē! Dievs, ak, palīdzi man tomēr nebūt sievietei!
18.I. 43.
Ak, Dievs, ak Dievs es nezinu kas ar mani notiek. Nav neviena, kas teiktu nomierinošu vārdu, kas viegli noglāstītu galvu. Ai, kā sāp... Cik drausmīgi dur šie vārdi,- tu esi strauja, kašķīga, iedomīga, neapvaldīta, spītīga u.t.t. Vai tādēļ ka manī liesmo jaunības spars, ka neciešu lišķību un glaimus un drausmīgo liekulības masku? Bezgalīgi un nāvīgi nīstu jūs un nicinu, it sevišķi šo lišķīgo sievieti. Nīstu!
Un es pati- Ai, vai neļauties aizmigt nāvējošā tvanā? Mēģināt?- Nē, pagaidām tomēr nē. Nāks jau vēl satriecošāki mirkļi, kad tiešām būs laikam jāsarauj saites ar dzīvi.
Tik brīnišķīgas attiecības bija ar mīļāko cilvēku pasaulē- tēvu, un nu? Šī sieva, sieva... Ir nācis lūzums, kad sirds nāvīgi asiņo, kaudamās ar uzmācīgām domām... Baidos, vai es vairs spēšu izturēt. Sirds taču pārtrūks reiz... Liekas,- drīzi!
***
''Es dienas grāmatu sāku rakstīt 1943.gadā. Pēc tam, kad meklējot kādu dziesmiņu, nejauši atradu brāļa Arvīda dienas grāmatu. Bija interesanti lasīt otra cilvēka klusās domas, neskatoties uz Arvīda uzlikto lāstu nelūgtam lasītājam. Es savai dienas grāmatai lāstu neuzliku, jo pats nezināju kāpēc īsti to rakstu. No sākuma domāju, lai kāds lasītu un redzētu ko es domāju, kas es esmu. Tas- kāds- bija bez vārda. Varbūt Sapņu meitene Ilga, lai viņa redzētu cik daudz par viņu esmu domājis. 
Kara laikā domāju, ka gribētu, lai mana māte tās izlasītu, ja es no kara lauka nepārnāktu. Lai viņa zinātu kāds es esmu izaudzis.
Un tagad es tās lasu pats un meklēju to- likteņa manis nolemtību Mirdzai. 
* * *
1943.gada 18.janvārī Cēsīs
Šodien atkal Mārcis mani pierunāja piebiedroties savai kompānijai. Nesaprotu, ko sevišķu viņš saskata šais meitenēs. Vienīgi Birutas smaids varētu kaut cik interesēt, bet Velga un Velta? Kādēļ Mārcim bija jālielās ar būru lidotāju kursiem, kurus nemaz nav apmek-"
1675400,"31
tad, kad jūs mani nedzelsiet ar asiem vārdiem, jā, liekas, daru to jums spītēdama. 
Dievs, palīdzi man tomēr piepildīt manu lielo sapni, lai nekad vairs nebūtu jādzird šie skarbie pārmetumi...
21.XII. 42.
Divas dienas jau viņu gaidu, bet... Šodien saņēmu vēstuli no Rodža. Viņš atrodas tur, kur trako kara vētras, bet ko lai daru, ja sirds arī tagad neiesilst... Ai, ja tā tiecas tikai pēc viena- divas mazas melnas ūsiņas, bet...
28.XII. 42.
Esmu tik satraukta, katrs nervs saspīlēts. Man liekas ka esmu līdzīga Aidas Niedras ''Kārdinātājai''. Kādēļ gan man jādzird tik daudz glaimu, tik daudz ciešu rokas spiedienu, tik daudz glāstu... Ak, kādēļ gan viss tas?! Vai neviens nejūt, cik man tie pretīgi! Un mana māte? Ai, kad tikai ari mani kādreiz neķer tik smags un sāpīgs Liktenis kā viņai. 
Es baidos ļoti, ļoti...
Jā, bija Ziemsvētki, bet... Nebija baltā mirdzuma un arī dvēsele nav balta, tā pilna netīro dzīves duļķu. Sāp... Un tomēr visam kā apmierinājums bija šis nevainīgais bērna smaids. Ko gan jutu turot rokās šo jauno dzīvību, ko jutu, kad bērna lielās acis lielā nesaprašanā un izbrīnā raudzījās visapkārt. Zinu, vēlējos tikai vienu:- kaut arī es pēc iespējas ātrāk varētu turēt rokās dzīvu lelli un teikt: ''Tas ir mans!'' 
3.I. 43.
Beidzot zeme gūst baltu segu. Sācies jauns gads, kāds tas būs?
Protams, es vēlos visu, visu labāko citiem un ari sev. Brīnišķīgs miers pārņēmis mani, tikai kaut kur sirdī pavisam klusi kvēlo maza liesmiņa- mani sapņi un divas mazas ūsiņas... Tikai nedomāt...
4.I. 43.
Un vai zini Tu, ka katru dienu Tevi gaidu? Atmiņās glabāju Tavu tēlu... Kamdēļ gan tik drausmīgs nemiers mani tirda. Es tomēr gaidu...
Ai, draugs vai Tavas lapas atkal nešķirsta svešas rokas? Nē, neviens, neviens nedrīkst tev pieskārties. O, ja es būtu burve es nāves smaržu tavās lapās guldītu un katra ziņkārīga acs redzētu baltas lapas. Bet ja kāds mēģina tevi skārt, draugs sodi to, nežēlīgi sodi, bet tikai manu mīļo tēvu taupi.
''Un nokod kaut vai mēlei galu, bet savaldies,'' tā šovakar man sniedza gudru mācību. Tātad atkal iegrimt sevī un nevienam nepārdomātam vārdam neļaut pāriet pār lūpām. Dievs, palīdzi man izturēt! Ai, un tik tuvu bija nāve un nāves domas... Indīgā gāze vai auklas gals. O, papu, kā gan Tu domā salauzt spītību, ko pats esi radījis?"
1675402,"33
lējis. Viņš gan teica tikai ''gandrīz'' esot beidzis, bet man liekas, ka šo mazo vārdiņu viņas neievēroja un tādeļ viņš viņu acīs izauga kā lidonis. Šo lielību varētu saprast ja viņš gribētu iegūt cienību šo meiteņu acīs, bet viņas tāpat jau gatavas vai izkust no laimes. Jau vairakkārt esmu novērojis šo Mārča īpatnību. Nedod Dievs, ja es pats tā kādreiz sāktu lielīties. Lielīties tā kā citi tikko smieklus valdīt spējīgi, to es saprotu, bet ja runātam svēti tic, tas man nepatīk.
Šīs trīs meitenes mani nesaprot, viņas priekš manis par daudz lēnas, tādas, kā īstas sievietes. Maz viņās ir meiteņu draiskulība.
Otrdien, 19.janvārī
Kaut velns būtu parāvis rītdienas praksi ar visu meistaru un direktu!
Piektdien, 22.janvārī
Šodien saņēmu vēstuli no Mildiņas. Man patika viss rakstītais. Citreiz man nepatika viņas neloģiskā domāšana, bet šoreiz no visa tā ne vēsts. Gribēju atbildēt, bet Dievs pieņēma visus šos plānus.
Vakar saņēmu vēstuli no papas un tanī viņš liek man pašam izdomāt kur iet uz darba dienastu [dienestu] vai darba leģionu Vācijā. Rīt braukšu uz mājām  un tad runāšu ar viņu personīgi. Varbūt tas nav pareizi, bet man nāvīgi gribās uz Vāciju. Savā ziņā, interesanti.
22.I. 43.
''Īstam valdniekam liktenis reti kad piešķir personīgu laimi. Cilvēka laimes pamatā arvien ir pašsavaldība un atsacīšanās. Kristus vārdi saka: Mieru nevar iegūt iekārēm padodoties un baudu tīkojot, bet gan tām pretojoties un no tām atsakoties.
Bet pazudis tas kas nespēj savas iekāres valdīt un izstiepj pēc tām roku. Ikvienam tādēļ jāprot savaldīties, un it īpaši sievietei, kurai lemts pār vīriešiem valdīt. Tikai tas var citus valdīt, kas vispirms prot valdīt pār sevi. Un lielāko laimi iegūst tas. kas spēj atteikties no personīgās laimes citu labā.''
Ai, kaut ari es spētu būt tik liela un sevi citiem ziedot, bet bezgala grūti ir apslāpēt un klusināt ilgas pēc dzīves, pēc dabiskām tieksmēm- pēc mīļu roku skārieniem- mīlas.
Pirmdien, 25.janvārī
Mājās papus mazliet tā kā negrib piekrist maniem plāniem. Manā pusē ir onkulis un mamma, tā tad 3:1. Varbūt papu uztrauc baumas par krievu tuvumu. Pēc manām domām, ja krievs nāks atpakaļ, tad līdz Berlīnei jaunu nē. Šodien atkal maz mācījos skolas darba, man liekas, ka darba dienasts mani atpestīs no mācīšanās un prakses ka-"
1675407,"38
vietā dzirdējusi tikai skarbus vārdus un bargus nosodošus skatus. Šodien tie skāra dziļāk, par daudz naidīgi un varbūt ari par daudz patiesi.
Šajā mājā dzīvot es vairs nevaru un esmu par lepnu lai nonāktu uz ielas, vai lūgtu palīdzību.
Atrisinājums? Un tad es būšu auksta. Un jūs visi mani pavadīsit. Jeb vai vispār pavadīsiet šo nožēlojamo radījumu? Vēl nekad tik ļoti neesmu slāpusi dzīves kā šovakar... man atpakaļ ceļa nav.
18.V 43. 
Ak, es nezinu, nezinu! Visu dienu mani mocīja šīs smagās domas - jā vai nē. Un mājās pārnākot gāzes smaka solija dziļu, saldu aizmirstības miegu... Bet - ārā pavasaris un smaidoši cilvēki. Un tomēr cik vienkārši būtu aizmigt un nedomāt. Ak, es nezinu, nezinu!
Ilgi raudzijos trepju telpas šahtā. Vilināt, viļināja bezdibenis, bet baigi kļuva, jo kā murgā redzēju tur dziļi lejā sevi sadauzītiem locekļiem asins peļķē guļam...
Un laimīgā Džīna? Ai, nē, nedrīkstu vēl pa viņu domāt! Vēlu Tev laimes mīļa.
4.VI 43
Kā baida mani vasara... Tik tukša un netīkama tā liekās. Ai, kā būs! Negribas domāt.
Un kadēļ gan domas katru vakaru kavējas atmiņās pie Riča? Vai tiešām tik grūti viņu aizmirst? Jā, es zinu, sāpēja tāpat kā kad virsleitnants paņema sirdi, bet nu? Laiks taču dziedējot visas brūces... Vīstot tik saldi smaržo ceriņi.... Ai, tiem līdzi nenoreibt - nedomāt!
8.VI 43.
Dzērvju dzirnavās.
Jau otrā diena manās šīsvasaras izpalīga gaitās. Vieta - ļoti jauka. Mājas - pašā Ogres krastā. Tie stāvi un viļinoši. Un zaļā lejā skan dzirnu ratu ritums. Nav tā kā ""Ceriņos"", bet ari jauki. Ai, nē, neatcerēties pagājušo vasaru! Cilvēki ir jauki un labi, varbūt pat par daudz labi, jo strādāt liek tikai to ko pati gribu. Un tomēr, gribas aizmirsties darbā. Bet Ogres ūdeņi nav tādi kā Gaujai, nav viļinošu atvaru...
Ai, nē, tikai nedomāt, jo šovasar man jāmācās atsacīties, jāatrod atkal sevi - pretoties jaunības dabiskiem spēkiem, lai tomēr reiz sasniegtu mērķi. Aizmirst visus!
10.VI 43.
Un kādēļ gan vilini citus un maldini sevi un viņu? Ak, es nezinu! Bet gribas šo stipro roku glāstus. Viņš tomēr vēl jauns un nesamaitāts. Ari būs jāaizmirst."
1675408,"39
14.VI 43.
Dievs, Tu redzi viņu mokas. Palīdzi!
Jau otro gadu mēs gaidam un gaidam. Tikai retie atgriežas. Bet tas ir nieks, pret tiem tūkstošiem, kas neatgriezīsies nekad... Jo vēl arvien visā pasaulē atklājas sarkanā nezvēra asins darbi.
Mēs dzīvojam, bet jūs, mūsu mīļie, kādas mokas ciešat jūs? Daži sāk pārvilkt aizmirstības plīvuri, kuri paši nav cietuši.
Ne, nē, bet lielākā daļa jūs neaizmirst un neaizmirsīs nekad! Es dzirdu, ka jūsu asinis sauc pēc atriebības. Naidā un riebumā varētu šim krievam dunci krūtīs iegrūst! Viņš ir nevainīgu asiņu aptraipīts. Kungs palīdzi!
17.Vi 43.
Aizmirst visus! Gribu aizmirst!!! Tikai atmiņas par Riču vēlos... Ūdens čalas stāsta... Ai, kaut viņu vienu vēlreiz gūtu!
Ceturtdien, 24. jūnijā
Es nesaprotu sevi, kā es varēju aizmirst savu šīs rakstīšanas mērķi, Bet tāds es esmu un tur nekā pagaidām nevar darīt.
Es pieteicos darbā dienastā 30.martā. Kāpēc man jautājuši daudzi, bet īsti neesmu atbildējis nevienam. Esmu maskējis savu soli gan kā nepieciešamu skolas beigšanai, gan kā spiestu lietu, bet viss tas ir tikai bleķis. Varu tikai apmēram teikt, ka sevis pārveidošanas dēļ esmu to darijis. Es esmu piesavinajies kautko nevēlamu un mana griba ir par vāju lai no tā atkratītos.
Nekādā gadījumā neesmu pieteicies to iemeslu dēļ kurus piedēvē jauniešiem, raksti avīzēs. Es uzspļauju visiem tiem ""draudzības gariem"" kurus piedēvē mūsu puišiem ar vāciešiem kopā dzīvojot. Ja es tagad smaidu un eju uz Vāciju, tas vēl nenozīmē, ka es kādreiz nevarētu vācietim likt pa zobiem. Es neesmu aizmirsis kur es dzīvoju, kur esmu dzimis.
Kopš pēdējā ieraksta esmu teorētiski beidzis skolu, esmu iesvētīts un tagad raujos pa Olaines kūdras purvu un iepriekšējās apmācības darba dienestam. Esmu arī saticis meitenes un ar vienu tuvāk iepazinies.
Jau sen es domās esmu redzējis Ilgu manās iesvētībās un tā arī bija. Baznīcā pārdzīvoto nav iespējams aprakstīt, bet tomēr skaisti to atcerēties. Iznākot no baznīcas bija tik priecīgi ap sirdi, ka gribējās man visus apkampt kas tur drūzmējās. Kad ieraudzīju Ilgu mājnieku vidū es dīvaini satrūkos. Nekad negaidīju tik daudz drosmes no viņas. Ar ormani braucot viņa man sēdēja pretim un viņas lūpiņās trīsēja dīvains smaids. Kā sakot: ""Nedomā, ka šeit es esmu tādēļ, ka Tu lūdzi, nē, vairāk pieklājības pēc."" Bet tā Ilga, ko es redzēju vakarā, visu izlaboja. Man negribās ticēt ka būtu vīns kas Ilgu tā pārvērta. Viņa izlikās bezgala skaista. Viņa bija tik trausla un vāra, likās itkā vajadzētu sargāt"
1675403,"34
torgas. Pieteicos tautas skaitītājos, jo tanīs dienās nav jāiet skolā. Šovakar bija laba filma. Marcis šoreiz brauca ar trijiem zirgiem. Man liekas, ka mūsu draudzība sāk izgaist.
3.II. 43.
Cik drausmīga šī diena! Staļingradas varonīgie cīnītāji iznīcināti. Lai gods un slava šiem varoņiem! Liekas, iestājusies krīze cīņās. Kas būs tālāk? Bet ir taču skaidrs, ka atpakaļceļa nav! Tādēļ zēni- uz priekšu! Jo šajā karā nebūs ne uzvarēto, ne uzvarētāji, bet gan iznīcinātie un dzīvi palikušie. Un lūk, šiem palikušajiem būs jāceļ jaunā pasaule un līdz ar to arī Latviju.
Dievs, piedodi man manas netīrās domas, sodi mani, vai pat iznīcini mani, bet mīļo Latviju taupi un sargā un uz drupām ļauj celties atkal mūsu karogam!
6.II. 43.
Un vai zini Tu, ka nu jau veselu mēnesi kā Tevi gaidu, gaidu...! Ai, bet Tu taču nedrīksti zināt, ko patiesībā jūt mana mazā sirds. Ka straujāk tā dzen asinis, kad atrodos Tavā tuvumā. Ir taču tik daudz, kas man piedāvā savu draudzību, bet es gribu tikai Tavu, vienu!
Otrdien, 15.februārī
Vēl ļīdz šim neviens nav atklājis manu noslēpumu- dienas grāmatu. Šodien lasiju, trijas grāmatas un vēl pie tam par E.Zolā un Monpasjē tēmatiem [tematiem].
Nevaru iedomāties atrisinājumu manam slinkumam. Gaidīju, ka pirmais divnieks man atgriezīs pie īstenības, bet tikai ilūzija. Un ja ar darba dienastu būtu tāpat, tad redzu tikai vienu ceļu. Un šo ceļu tomēr neuzticu savai dienas grāmatai. Bet vai man jākaunās savas domas? Tad tās nav droši vien diezcik cēlas!
Svētdien satiku Ilgu, bet sev par brīnumu, neko sevišķu nepārdzīvoju. Bet kādēļ manas acis arvien pa spēles laiku kavējās pie viņas? Man prātā nāk viena vasaras muļķība. Pārsteidzu viņu laukos, ganos. Un kā ceļotājs. Lūdzu naktsmājas pie viņas saimnieces. Tas tomēr bija interesanti un skaisti. Man agrāk bija dīvaina apņemšanās, lai mans pirmais skūpsts būtu tikai uz Ilgas lūpām.
Ceturtdien, 18.februārī.
Es tikko pārnācu no teātra. Nedomāju, ka mana acs tik ļoti asaros. Gandrīz neiespējami rakstīt. Mazliet moca sirdsapziņa, ka noņēmu apsējumu, no slīpripas ievainojuma. Man bija jāredz šī izrāde otreiz. Kaut Kārlim izdotos dabūt lugas tekstu. Man liekas, ka Zommers ir  labs režisors, ja tikai dabūtu pārliecināties.
Šovakar redzēju Ilgai līdzīgu meiteni un mēģināju viņai tuvoties, bet vairāk par slepenu viņas matu pīnes noglāstīšanu"
1675394,"25
ielās klejo atkal vācieši. Varbūt cieņu pret viņiem kā katru individuālu cilvēku, bet nīstu un nicinu kā ''atbrīvotājus- iekarotājus. Bet nāks reiz diena, kad pelēkzaļām formām tomēr būs jāpazūd no Rīgas ielām. 
... atmiņā nāk Mālpils. Kāda sestdiena, kāds spēlēja ''Zilo Donavu''.. Slaiks stāvs, melnas acis, melnas ūsiņas- Valters...Man vajaga tikai savaldīt dusmas zibeņus, uzsmaidīt un es gūtu jaunas uzvaras, bet nē! Es gribu sevi tīru un skaidru saglabāt Jums Valter. ''Es gaidīšu Tevi visu mūžu.'' Tā raksta Jancis. Kāpēc ļāvu visam tik tālu aiziet?
4.XI. 41.
Valter, kādēļ Tu neraksti? Kādēļ tik ilgi Tu liec man mocīties ilgās un šaubās?!
Jā, es aizmirsu, ka mēs esam tikai draugi, ka Tev ir ''cita'', piedodi man to, bet... ''Kas asinīm jaunām spēj likumus dot?...''
6.XI. 41.
Veidojas atkal drausmīga dzīves traģēdija- māte viena atstāta no bērniem, sapņo savas dzīves pēdējo sapni. Varu iedomāties gan, ko viņa jūt un pārcieš. Ai, drausmīgi! Un tomēr, kaut man nekad nebūtu jānožēlo ka aizgāju no viņas... Kas zina? Dzīve vēl nav galā. 
18.XI. 41.
Gads aizslīdējis atstādams aiz sevis dziļas un asiņainas pēdas. 
Brīvības pieminekļa pakājē līkst ziedu klēpji. Šajā brīnišķīgajā naktī Mātes tēlu maigi glāsta svecīšu mirdzums un šajā dievišķīgajā gaismā mirdz ziedi un trīskrāsainās karoga lentas. 
Un tad dziļajā nakts klusumā ceļas svētā tautas lūgšana... Un mēs dziedājām atkal visas. Acis apmiglojās un es raudāju tā, kā sen nebiju ļāvusi asarām vaļu. Bija skaists un svētīts brīdis. Promejot žēl bija visu, visu. Dziļi jutu, ka ari es taču esmu daļa no šīs zemes, ka ari mani sapņi un ilgas ir atradušas mieru šai klusajā zemē... Dievs svētī Latviju!
15.XII. 41.
Viss vijās drausmīgā neziņas murgā! Es nespēju domāt... Valters mīsies gredzenus ar kādu rēzeknieti. Tādēļ Tu man neraksti un nekā nestāsti par sevi. Tad lūk, kur liktens rotaļa mūs visus novedusi! Ai, drausmīgas sāpes tagad trako manī. Es taču Tevi mīlu... varbūt to tēlu ko esmu izveidojusi domās un ko esmu iemīlējusi. Un es Tevi tā gaidīju, gaidiju kad Tu mani skūpstīsi, Valter! Neprāts! Viss sabrūk tik pēkšņi- vienā mēness gaismas pielietā vakarā... Ne, es nespēju ticēt! Mīlu Tevi Valter!"
1675393,"24
meklējis, bet es esot nepieejama. Jā, patiesībā jau tā arī ir. Teicu arī viņam, ka varbūt, kad trešai māsai pienāks septiņpadsmitais gads, ka tad viņš skūpstīs un glāstīs viņu... Tomēr, Jancis nav tāds kā Arvīds un nav arī tāds kā viņš, šis lielais vīrs... Jancis saka, ka mīlot mani, bet varu tam ticēt? Es nezinu, prāts un lepnums diktē ka nedrīkstu pieņemt šo cilvēku, ko Dzidra atstūmusi, bet sirds saka ko citu.
21.VIII. 41.
Kas ar mani noticis? Esmu tik nesavaldīga, nervoza. Ka pati tagad sev riebju, bet...Jā, kur gan palikusi tā lepnā, iedomīgā, spītīgā meitene, kas lika pagājušo vasaru daudziem par sevi runāt! Jā, mīlu, kā mīlēt var tikai vienreiz mūžā,- neprātīgi, kaisli, nedomājot par sekām, nedomājot par nākotni. Kāds pazemojums! Es taču tagad pati pēc viņa tiecos. Ai, neprāts... Bet zinu, ka varbūt nemīlu Janci un visus citus vīriešus kā tādus, bet mīlu viņos saskatīto sapņu tēlu.
Vēl ilgi jāgaida vēstule no Valtera.
6.IX. 41.
O, dievīgi! Vēstule no Valtera. Gribētos kliegt aiz sāpēm. Ai, Valters aizbrauks uz Krieviju... Bet mēs taču dzīvosim, jā noteikti.
11.IX. 41.
Jancis man prasīs noteiktu atbildi. Nē, nekad nebūšu viņa uz visiem laikiem! Nekad es nebūšu viņam baudāma! Ko lai saku? Un Valters? Edgars? Nē, es aizbēgšu! Neprāts...
21.IX. 41.
Ai, bet divas neprātīgas kaisles, tomēr kautkas mani saista pie viņa. Jā šajās divās naktīs notika cīņa. Viņš gribēja mani iegūt... Bet... es biju stipra, nepadevos! Duncis pasargāja...
11.X. 41.
Cik savāda gan es esmu, laikam, samaitāta. Es atkal ilgojos pēc vīrieša roku pieskārieniem. Ai, muļķīgie pusaudzes sapņi! Domas aizpildija tikai domas par Valteru. Un tomēr, lai apslāpētu šīs drausmīgās ilgas pēc viņa, būtu gatava sevi atdot kuram katram garām gājējam. Vai tiešām es esmu skaista, pievilcīga? Ko nozīmē daudzās glaimojošās piezīmes ielās? Vai taisnība vai zobgalība? Varbūt mani uzskata par pērkamu sievieti? Nē, es esmu kapteiņa meita!
15.X. 41.
Man ļoti patīk iet vakaros pa ielu, it sevišķi, kad ielas jau tumšojas- baigi. Jā, bet ielās redz svešus stāvus. Iekarotāji! Nu lūk, pēc diviem gadu desmitiem"
1675399,"30
25.VII. 42.
Ak Dievs, vai lielākas laimes man vairs var būt! Rodžs atsūtījis vēstuli. Ai, vai tad tiešām ari es mīlu? Nē, nē, pagaidām kvēlo tikai ilgas un sievietiskā godkāre, kas nu ir apmierināta, jo viņš ir atzinies... bet... vai šiem vārdiem var ticēt?
19.VIII. 42. Carnikavā
Esmu atkal mājās. A, es nezinu vairs ko pati daru. Nerakstīju Rodžan vēstuli, bet ... ai, jā... es zinu, ka tie ir tikai vārdi, bet kādēļ gan es nesaku patiesību? Nē, nē negribu sāpināt šo cilvēku, jo drīzi drīzi ari viņš dosies kaujas ugunīs. Dievs, piedodi!
7.IX. 42.
Un tagad zinu- atkal rotaļa, kas izzudīs kā migla, kā dūmaka.
Pirms dažām dienām pie manis bija Valters. Jauki! Vēlētos kaut biežāk viņš mani apciemotu. Nē, nē, par viņu vairs nesapņoju. Par Rodžeru vairs nedomāju, bet tomēr viņš prasa skaidrību.
18.IX. 42.
Vakar Rodžeram teicu, ka šķiramies uz visiem laikiem. Un tagad manī ir miers, un esmu es pati. Negribu vairs rotaļāties...
Es biju pie Rodžera mājā. Dzērām liķieri... gribēja noskūpstīt, bet es aizgāju.
Jā, un sārtās rozes laikam bija sūtījis viņš. Bet tās novīta... Pareizi, viss piepildīts!
18.XI. 42.
Un šodien, šajā svētā dienā, plīvo karogi. Par godu Tev, mīļā Latvija! Un es pati? Kas piedos manas grēcīgās domas? Valter, vai Tu ari zini, ka tagad domas vijas tikai ap Tevi? O, nē, bet tagad es Tev to teikšu, Tev tas jāzin! Nedomā, ka gribu žēlastību no Tevis! -Nē, bet mīlu Tevi!
19.XII. 42.
Cik baigi skan vārdi- viņš šorīt aizbrauca... Ak Dievs, tik ļoti baidos par Tevi! Aizmirst? Vai spēšu. Šodien papus un viņa sieva svinot kādu jubileju... Labi, ka manas patiesās domas nezin neviens. Bet kad sāku domāt par šo traģēdiju asaru lāses laužās ar aumaļām. Tēvs?- ne, nē, kaut es mīlu un cienu viņu par visiem vairāk, nē, jo atklājas lūk nožēlojamā patiesība- viņam nav laika savam bērnam, bet asus vārdus? Tos es dzirdu pietiekoši, lai sirdī zagtos rūgtums pret apkārtējiem cilvēkiem. Mana pamāte Dzidrai domātos pārmetumus izsaka man, bet smaida Dzidrai. Par manu smēķēšanu. Bet kas par to? Ai, vai jūs visi nezinat, ka es daru to, ko gribu? Es zinu, ka tas kaitē manam organismam bet es pārtraukšu smēķēt tikai"
1675396,"27
bīgi, ka šajā manā vecumā rodas draudzīgas jūtas pret pretējo dzimumu. Nekad man neviens nav jautājis vai ari man ir kāds draugs. Ja ari ir pamanītas šīs savādās jūtas, tad tās cenšas apslāpēt itkā kautko tādu kas nedrīkstētu būt. Labi, man aizliedz pa vakariem staigāt, bet šos draugus aizliedz ievest ari mājās. Un nu mostas drausmīgas ilgas pēc visas nesniegtās dzīves. Aizliegtie augļi saldi... Nevar jau vienmēr ievērot aizliegumus un nu rodas dzīves riebīgākās duļķes- meli. Nē, nē es jau zinu, ka nedrīkstu mīlēt un nemīlu nevienu, kā tikai izdomāto tēlu- sapņu princi. Un ko lai daru, ja daži cilvēki sakas dievinot mani? Man riebjas visi...
29.I. 42.
Ai, Voldiņš sāk katru dienu vairāk uzmākties. Bet vai viņš tiešām nesaprot, ka viņš man pretīgs! Jā, sākšu spēli... Gredzens labā rokā- vai ari tad viņš man uzmāksies? Bet ja šī ziņa aizsniegs ari viņu, un tad? ... Ak, man tagad gluži vienalga...
1.II. 42.
Un atkal beidzās ar skūpstu... Riebīgi! Kādēl es ļāvu...! Cik maz man pašnoteikšanas pār sevi, cik vājš mans raksturs! Bet... Tādas pašas mīļas, zaļas acis kā ... Nē, es nedrīkstu šo vārdu minēt! Tādi paši tumši mati- trūka tikai ūsiņu.
Un Džīna, kāpēc Tu iejaucies. Viņam trīcēja rokas mani satverot, dejā viņš mani sev cieši piekļāva, acis tam draudoši spīguļoja, Tu nāci, bet es sevi pazaudēju,- skūpsts... Riebīgi!
22.II. 42.
''Tu man esi vēl neaprakstīta lapa''. . saka Valters. Labi, lai tā ari paliek. Un Valters atkal aizbrauks. Cik tukša paliek dzīve! Man riebjas visi, visi!...
25.II. 42.
Katru dienu man uzstāda jaunas prasības- nedrīkst krāsoties, nedrīkst apmeklēt ''rautus'', nedrīkst staigāt ar tādiem matiem un nagliem, un kur nu vēl visas piezīmes par jauki pavadītiem vakariem, draugiem. Lai tiktu ārā no mājas, rodās šie drausmīgie meli. Esmu kā mūžīgi tramdīts suns...! Riebjas visa dzīve.
Un lūk- kādēļ gan, laikam es nekad neaprecēšos- lai nenonāktu tādā stāvoklī kā pašreiz, lai par mani nebūtu neviena noteicēja! Kā kādreiz gribētos, lai kāds mani uzklausītu, dotu mierinājumu. Ai ...bet... mātes man nav un Tēvs? Ai... Es nemāku vairs raudāt . Ārā stindzinošs aukstums, bet es eju... Un šie meli... meli!"
1675395,"26
5.I. 42.
Sācies atkal jauns gads. Katru gadu esmu, to iesākot, kautko vēlējusies, bet šogad? Neko!
Centos aizmirst Tevi Valter un visu pagātni, bet bijušo nevar izraut no dzīves un padarīt nebijušu. 
Šī diena ir pēdējā, kad minu šeit Valtera vārdu. Tas nedrīkst vairs atkārtoties.Tagad liesmos tikai mirkļi un tiem līdzi es liesmošu es pati, bet nāks reiz mirklis, kad es degšu... bet... tas būs tikai reizi...
7.I. 42.
Un beidzot kāds brīnišķīgs miers ir pārņēmis mani. Tikai nedomāt. Garām plūst ļaužu straume, tad pati nezinu kādēļ, bet gāju tur kur aicināja baznīcas zvani. Pēc ilgiem, ilgiem laikiem es biju atkal dievnamā un jutu pirmo reizi to lielo mieru, kas apņem katru ieejot šai miera celtnē. Es raudāju, jo... Es lūdzu to, ko lūdza visi. Sargi mūsu tēviju... Un tagad tikai es saprotu ko nozīmē mācītāja Čapa teiktie vārdi: ''Ja Dievs mīt tavā dvēselē, tad cita prieka nemeklē!'' Dievs, piedodi man visas manas ļaunās domas. Es ticu Tev, vadi mani! Sargi mūsu Latviju! Ļauj piepildīties sapnim, lai tikai sarkanbaltsarkanais karogs plīvotu vējā mūsu dzimtenē.
16.I. 42.
Un šodien man paliek astoņpadsmit gadu. Atkal vesels gads aizslīdējis aizmūžībā. Nu un kāda bija šī ievērojamā diena? Gaiša, daudz smieklu, bet tomēr visu slacināja asaras... Kādēļ? Ai, tikai nedomāt... Nac (?) un lielākā dāvana, ko šodien saņēmu bija pats šis vakars. Brīnišķīgs! Kaut arī tikai dažas stundas, bet es biju laimīga! Un kādēļ gan skan sāpju stīgas?! Nedomāt! Man bail nākotnes- katras jaunas dienas! Vai pietiks man spēka cīnīties ar atvaru mutuļvaru, ar nāru saldajām sirēnām, ar Neptūna dēlu aicinājumiem... Ak, bet tikai nedomāt...
17.I. 42.
Ak, Dievs, kādēl gan pasaulē radīts ļaunums?! Šis vārds- tēvs. Kāda gan tam nozīme? Es neesmu vairs nekāds bērns, kad mani var sodīt un aizliegt darīt to, kas man sagādā prieku. Kādēļ nevar uzklausīt ari manas domas? Bet vienmēr tikai skarba balss pieskaņa, vai šis drausmīgi riebīgais, zobgalīgais tonis, kas iet caur kauliem, un rada drausmīgu sasprindzinājumu visā ķermenī. Ārprāts!
Un kas būs tagad? Vēl vairāk man jānoslēdzas sevī un jāmēģina valdīt, neļaujot asarām vaļu. Gandrīz par katru dienā spertu soli man jādod norēķins un kur nu vēl vakarā! Bet vai tas nav da-"
1675390,"21
8.VI. 41.
Džīna, cik Tu gan esi ļauna! Tikai tagad es sāku pazīt Tavu raksturu visā pilnībā. Tu mani kādreiz sauci par draudzeni... Redzu, Tu maz saproti šī vārda dziļo nozīmi. Es palikšu atkal tikpat vientuļa, kāda gan patiesībā esmu bijusi visu laiku.
Dažas stundas vēlāk.
Čigāniete stāsta: tev ir divi, ko tu mīli, gaišs un tumšs. To tumšo tu mīli vairāk, bet tam apkārt daudzas sievietes. Viņam vēl bez tevis tuvāk stāv divas. Viņš nav paties... Tu būsi slima... Eksāmenus noliksi labi... Tu nodzīvosi 82 gadus. Neuzticies savai draudzenei... Tavu skaistumu apskauž daudzas sievietes, kas tevi ienīst, bet tu mīlas lietās iegūsi lielu laimi. Tu būsi slavena un tevi dievinās...
Vēl man jāiet pie viņas nākamo svētdien, jo tad viņa man mācīs dzīvot. Vai čigānietei var ticēt?
14.VI. 41.
Ak Dievs, kaut jel taču notiktu reiz tas, ko mēs, visi un visas tik ļoti gaidam. Dzīve kļūs asiņaina! Daudz, bezgala daudz mums būs jācieš, daudzi kritīs, bet tad... Kaut šoreiz notiktu tas...! Kāds satraukums!
Es nezinu, kas ar mani ir noticis. Tik ļoti gribas dzīvot! Bet Valters? Viņš taču pagrīdnieks?! Ne, nē, liktenis viņu saudzēs, jo mēs taču dzīvosim.
15.VI. 41.
Un ja nu kas ir noticis? Papucis man neraksta! Esmu tik ļoti nobažījusies viņa dēļ. Un mamma? Tai taču draud vēl lielākas briesmas.
Bet naktī? Vēji šņāko, lietus līst un ciemos kā sapņi nāca tumsa un bailes. Drausmīga nakts!
18.VI. 41.
Esmu ārkārtīgi nesavaldīga kļuvusi. Tik dziļi visu jūtu! Visas pasaules sāpes kaut tikai uz mirkli, gūst tomēr manī atbalsi. Džīna, mēs nesaderam! Vakar man atrakstīja Rasele. Laimons apcietināts. Neatrodas vairs Latvijā.!
20.VI. 41.
Vakar bija liela un svēta diena, jo mēs abas ar Džīnu raudājām un vienojām rokas. Piedod man, ja vispār var piedot visas manas indīgās domas, kas vijās ap Tevi.
28.VI. 41.
Kāds būs manas dzīves turpinājums? Pamales dun. Tur grūst mājas un pilsētas.. Bet es? O, kauns! Es mierīgi dzīvoju un šķetinu tālāk savus romantiskos sapņu pavedienus. Kāpēc man neuztic kara noslēpumus? Es neesmu vairs bērns! Pazemojoši..."
1675406,"37
29.IV 43
Šovakar pārlasiju vecās vēstules. Tās stāsta par daudz, daudz mīļām domām un ilgām, bet - visus esmu atraidijusi. Jā, es dievinu visus, bet mīlešu tikai to, kas mani salauzīs. Bet šodien nespēju aizdzīt lielās ilgas pēc Valtera un Riča... Dievinu abus.
Ai, skaistā, baltā diena! Tu kā balta kaija jau aizslīdējusi.
Ai, neaprakstamie mirkļi, kad skaidrota stāvēju altara priekšā. Tik labi jutos, bet tad. Atstāju baznicu, gandrīz aiz svētlaimes asaras ritēja, kad teišām sajutu tēva skūpstu, bet drīzi, drīzi, turpat baznicas durvju priekšā nācās dzirdēt glaimīgas piezīmes un uzbāzīgus skatus. A, tik pretīga kļuva jau pirmajā brīdī tad dzīve! Un tā es kļuvu atkal, jo svētītajā dienā dzīvi gribēju aizmirst vīna kausā, kas gandrīz izdevās, bet nepamanītas nepalika arī zaļās iekāres uguntiņas vīriešu acīs... Riebīgi! Un tagad neesmu mainijusies, jo grēcīgās domas jau liesmo atkal manī. Ak, kaut viņš ari ir vācietis, bet man tik viegli, tik labi, bet vai viņu iemīlēšu?
Dievs, piedodi man, bet Tu pats taču mani esi radijis kā sievieti, kaut sevi tagad sajūtu kā slogu, kā lāstu. Dievs, piedodi manus grēcīgos vārdus.
1.V 43.
Jā, drīzi, drīzi būšu atkal Gundega! Es būšu lepna, es būšu stipra! Neubagošu mīlas! Nevajaga!
11.V 43.
Jā, laikam drausmīgs lāsts guļ pār mani. Kam lai ticu? Ak, Dievs, vai tas ir Tavs sods? Un šoreiz no manām lūpām dzēra baznīcas kalps. Lūdza, lai eju pie viņa pa nakti. Jā, zinu, viņš bija jauks. Ai, ai, kāds drausmīgs neprāts valdija tonakt. Un tagad es saprotu daudz, daudz. Vai manās acīs valda sātaniskās Spīdolas liesmas. Ausīs skan tikai viens vārds - kārdinātāja., jo ne jau viņa acīs vien liesmoja zaļā kaisles uguns.
Lāsts, lāsts - drausmīgs lāsts.
Un tomēr - līdzi liesmot, bet nesadegt!
17.V 43.
Drīzi, drīzi smagi vāki slēgs ari manas acis. Un nekad, nekad vairs es neatmodīšos... Jā, liekas būšu atradusi vislabāko atrisinājumu visiem šiem jautājumiem ko teica mans tēvs. O, jā, sapratu - esmu jums visiem par postu un lāstu pati sev. Tādēļ labāk ir - ja aizeju... Nekad man vairs nebūs lemts baudīt glāstus, kas tomēr mani samaitāja. Bet vienus - tēva glāstus, kas mani varēja labot un glābt, un kurus esmu tā ilgojusies, bet to"
1675392,"23
Nieki, es zinu, ko es daru un zinu arī kur priekšā ir robežas strīpa. Vakar mani skūpstija Dimiters... Un ko stāstīs rītdiena?
8.VII. 41.
Ā! Es savu lomu protu labi. Varbūt drīz notiks pirmizrāde... Ne, līdz šim tie bija tikai mēģinājumi... Ai, man kauns pašai no sevis! Vai to es biju kādreiz domājusi? Katru dienu ar citu... Hā! Ārprāts! Un vakardiena? Man kauns... kauns! Drausmīgi! Nē, labāk nedomāsim un nedarīsim vairāk tā. Kur ir mans lepnums? Atdodiet!!!
11.VII. 41.
Domas tik bezgala smagas. Nervu sasprindzinājums. Mēģinu noreibt. Dzeru... Smēķēju. Gribētos kādam sevi atdot, lai kaut uz īsu, īsu mirkli aizmirstu sevi un pelēko ikdienu.
13.VII. 41.
Galva sāp, naktīs rokas tirpst... Manas rokas kļūst cietas, izceļas tulznas, sirds pagurusi, bet... Kur paliek nākotne? Kur dzīve kavējās? Vai tiešām man visa dzīve būs jāpavada šajā mājā strādājot? Nē... Gribētos papam jautāt un visu noskaidrot, bet nezinu, laikam trūkst dūšas.
Un vakarā gaidu, kad viņš man nāks garām, uzsmaidīs un maigi apkampjot ievedīs savā istabā. es nepretojos, tik brīžiem uznāk pašai pārmetumi, jo viņu taču mājās gaida sieva un dēls... Bet visu pāršalc viņa gaviles skūpsti, kad viņš maigi čukst: ''Mirdžuk, mans mazais draugs!'' Un kāpēc šo spēli neturpināt, ja tā mums abiem ir patīkama. Bet pēc tam karstas asaras slaka manu spilvenu, jo sajūtu cik ātri aizsteidzas dzīve, žēl skaisto acumirkļu un visu, visa...
17.VII. 41.
Man priekšā uz galda stāv vāze ar sārtām rozēm. Pirms dažām dienām  ziedus sniedzu viņam. Viņš skūpstīja mani... Arī šodien viņš kaisli, kaisli mani noskūpstīja... Skaisti!
Bet Arvīds! Ko viņš domā par mani? Ai kā netīk tik viegli gūta uzvara. Kur palikuši visi mani sapņu tēli? Ai, tie izgaisuši. Bet šodien? Es tēloju!...Ar vienu vairāk iedziļinājos savā lomā!... Es protu to labi arī bez režisora kritizējošā skata. Es dzīvoju... Viņš svētdien aizbrauks.
21.VII. 41.
Cenšos tagad iestāstīt, ka man viņš jāaizmirst, bet... pirmo skūpstu... Un tagad? Un atkal pagājušo nakti. Jā, trakoja kaisle. Jancis, cilvēks kas skupstijis Dzidru skūpstija atkal mani. Es pat ļāvu viņam nākt pie manis istabā. Viņš teica, ka jau sen mani"
1675397,"28
23.III. 42.
Viena diena, kas man atklāja dzīves netīrās puses tās pilnībā. Un tagad ejot pa ielu, katrs vīrietis jau sagādā riebumu, no tālienes, kur nu vēl ja viņš man pienāk klāt...! Nejaušs pārpratums- cigarešu pelni guļamistabā. Pārmetumi... es karavīra meita... un guļamistabā? ... Neprāts... Neiedomājami... Un man bija jādzird šie riebīgie vārdi... Mani pelni.
Dusmas, sašutums, viss, viss trakoja manī, kas izraisīja asaras. Un tad nāca mierinošie tēva glāsti, ko tik sen nebiju jutusi. Dzīve uzreiz kļuva ciešamāka. Kaut vienmēr tā būtu, ka kādam bēdas varētu izstāstīt... Ai, es esmu riebīga romantiķe. Stiprai būt... Jā, atkal pa Rīgas ielām klejo Valters, bet... Ak, sirds, kādēļ Tu esi nemierīga? Un šovakar viņš nebūs... Žēl! Bet Džīna? Nē, nē, es taču neesmu greizsirdīga!
3.V. 42.
Kas gan atminas tos latviešus, kas lej savas asinis tur neprāta zemē? Stingst latviešu sirdis, asinis sajaucas ar zemi, bet tā nav Latvija... Viņi cīnas, lai mums būtu miers, bet šeit? Plosas ilgas, sāp sirds par viņiem, Latvju dēliem.
Tik sen neesmu raudājusi bet tagad? Jūtu ka mani nervi nespēs ilgi izturēt šādu sasprindzinājumu. Man, kas agrāk bija viena no labākajām skolniecēm, draud atstāšana uz otru gadu. Vai tamdēļ, ka krāsojos? Bet es taču dzīvoju pie vecākiem! Bet kamdēļ meitenēm, kas ved riebīgu uzdzīvi naktīs, reti ierodas skolā un tāpat krāsojas, nesaka nekā? Drausmīgs saspīlējums! Kauns!
15.V. 42.
Sveiks, tautas vadon'!  Ai, mīļā zeme, mīļā tauta, kas gan Tev nav bijis jācieš! Vai mēs zinam jau, ka aizvestie neatgriezīsies? Nē, nē, viņiem jānak reiz atpakaļ!
2.VI. 42.''Ceriešos''
Ir sākusies atkal vasara. Mieru izdveš šīs vecās ēkas. šie vecie koki un dārzi. Mieru vēsta pat darbs, kas locekļos lej tīksmu nogurumu. Ai, bet naktīs miegu projām dzen lakstīgalas dziesma. Brīnišķīgi! Tik ļoti ilgojos mieru un nu atkal tāds savāds satraukums! Es ilgojos pēc Gaujas, pie jūras nemierīgās šalkoņas. Es tik ļoti ilgojos pēc draugiem un draudzenēm, man grūti vienai visu paciest.
14.VI. 42.
Ai, šogad nāk atkal prātā pagājušā gada asiņainās dienas. Mēs ciešam visi, mēs raudam visi, jo šodien ir latvju tautas lielā sēru diena.
Kamdēļ Jums mīļie brāļi un māsas jācieš tā... Kamdēļ? Jūs ejat savu Golgātas ceļu... Nē, nē reiz"
1675398,"29
pienāks diena- gaišā, saules mirdzumā, kad Jūs tomēr atgriezīsaties. Nekad, nekad vairs tas nedrīkst atkārtoties. Nekad mūs vairs nedalīs! Es ticu!
16.VI. 42.
Ak Dievs, kaut es tiešām spētu to izvest dzīvē, ko kāro mazā sirds! Dievs palīdzi!
Šodien nejauši klausoties radio raidījumu dzirdēju, ka tautas teātris rīko 3 gadīgas studijas jaunu aktieru sagatavošanai. Mācības notiks vakaros un bez maksas, bet stingra izlase. Nu un es?... Tad es teicu sev, šoreiz vai nekad. Jā, es zinu, ka būs grūti, bet es gribu taču reiz mirdzēt! Divi šķēršļi- papus griba un- manas spējas. Varbūt, ka es nemaz neesmu spējīga- tikai tukšas iedomas. Ko Žīgurs jaunkundze teiks?
27.VI. 42.
Papus raksta!... dziesmotās birstalas un šalcošie meži palīdzēs aizmirst nemierīgo jūru...Ai, kaut tā būtu bijis... Bangainā jūra taču ir manās asinīs! Tā klusē tik mirkli, lai tad ar vēl lielāku spēku trakotu un postītu... Es taču esmu Gaujas viltīgā meita,- tikpat drūmi atvaraina. Jā, miers pēc kā es tik ļoti ilgojos, apnicis līdz beidzamam, jo ilgas trako atkal manī! Es pati nezinu pēc kā, bet slāpstu atkal dzīves... Ai! ... Štrausa valša skaņām mana dvēsele gavilē līdzi tām ...nāk prātā pagājušā vasara...- virsletenants, Arvīds, Dimiters, Jancis... Ak, tomēr taču es biju laimīga, bet kas gan palicis pāri no šīs meitenes? - pagurusi sieviete, kas baidās no jaunekļa jautājošā skatiena. O, kā es gribētu būt vēl tā pati nesamaitātā meitene, bet... kaut vai nevainīga, tomēr visu zinu...
8.VII. 42.
Jā, Austrīte man atbildēja, bet viņa nenoliedz manu talantu, bet ieteic to darīt tikai tad, kad būšu beigusi institūtu. Nogaidīt?
Ir atkal vasara... Ceriņi nobrieduši un reibinoši smaržo jasmīni. Vasara...
Un Rodžs? Kādēl gan šeit tik bieži min viņa vārdu? Kādēļ gan viņš brauks šeit? Vai viņš man patīk?... Ak, es nezinu, nezinu!... Tikai nedomāt... Acumirklim dzīvot!...
Naktīs lēni vijās atmiņu pavediens. Nāk atmiņā pagājušais gads... 14.jūlijā- Oskars... Ai, vai maz ir iespējams aizmirst to brīnišķo nakti, kad biju laimīga. Un es sagriezu visskaistākās rozes un sniedzu tās viņam. Viņš noskūpstīja mani... Vēl tagad skan viņa čukstētie vārdi... biju laimes apskurbusi, jā ... virsletenants skūpstīja mani...
21.VII. 42.
Sestdienas vakarā mani noskūpstīja Rodžs. Jutu, ka neesmu vienaldzīga. To pauda arī viņa skati"
1675389,"20
šo svarīgo dienu. Ai, kā manai mātei sāp tas! Aizmirsta arī šajā dienā. Ne, nē, es viņai sūtīju baltu papīra lapu ar pāris vārdiem kā sveicienus. Paldies Tev, Tu labā! Tu mani audzināji, bet dzīvot nemācīji... Neskumsti, māt, ja arī es reiž atstāšu ligzdu.
12.V. 41.
Atkal jaunas ziņas, Ilga un Valters šķīrušies, atderinājušies. Viņš bildinājis Rasu jo Ilgu ienīstot. Ai, šis vārds, šis vārds... tomēr viņš man tīk... ''Admirālis nelūdzas''! Tā saka viņš. Tad tomēr kādreiz viņš mani lūdza un lūgs vēl!
14.V. 41.
Džina, kāpēc Tu novērsies no manis? Tu nezini ko es šodien dariju! Noliku ziedus uz latviešu kareivju kapu kopiņām, jo rītu taču ir 15.maijs. Tu to nezini, bet nojauti. Tevi neviens neaicināja to darīt jo ir jau pierādijies, ka Tu nespēj savu mazo mutīti savaldīt. Neļaunojies, bet Tava mēlīte ir par daudz šaudīga... Centies sevi savaldīt! Nelielies ar tukšiem vārdiem! Varbūt pienāks reiz diena, kad arī Tevi sāks cienīt.
21.V. 41.
Dievs stāvi mums visām klātu! Mūs apvaino karoga uzvilkšanā. Nē, mūsu klase nav vainīga, bet kas tad? Vai Džīna ko nojauš? Atkal viņa ļauni smejas...
26.V. 41.
Biju vakar Rīgā un sesdienas [sestdienas] vakarā satiku Valteru. Jā, viņš skrēja man pakaļ un aicināja uz krogu. Es atcirtu, ka nekad tur neiešu, biju auksta un asa. Varbūt ka man tomēr vajadzēja būt laipnākai. Tagad droši vien viņš vairs nebrauks uz manu izlaidumu. Bet es gribu viņu vēlreiz redzēt. Lielāka gandarījuma gan laikam sievietei nevajaga kā redzēt nīsto un tomēr mīļoto vīrieti pazemotu.
Izlaidums?! Bet tur taču būs Edgars. Mīļais zēns! Viņš tomēr nebija tāds kā visi šie švaļi.
Edgar! Nāc! Lai sapņi par dzīvi kļūst! Zini, mīļais, manas lūpas neviens nav skāris, tās tvīkst un gaida tikai Tevis, Tevis, Edgar...
29.V. 41.
Cik mainīgs gan ir pūlis... Kādreiz spieda man roku un apsveica un tagad... Ak! Kaut es tomēr varētu uzstāties! Kaut varētu... Drīz būs mana lielā diena.
2.VI. 41.
Mīļā Džina! Vakar Tu raudāji. Mīļā, man bija tik labi, kad varēju Tevi mierināt. Nāc, vienosim rokas atkal draudzībā. Tevi mīlu vairāk kā māsu..."
1675391,"22
1.VII. 41.
Mums aust brīvības rīts! Nokratīts asiņainais jūgs. Līst lietus, bet tik labi ir domāt par rītdienu kā gaišu un skaidru dienu un lēnām vilkt kājas no baigā, asiņainā purva. Rīgā dzied ''Dievs svētī Latviju''. Bija drausmīgas dienas, bet nu. Cik neticami liekas, ka acis laikrakstā lasa vārdus, kas vērsti pret boļševismu. Un tomēr, cik savādi, kad laikraksta pirmajā lapā skatus pretim vērš Hitlera acis. Savādi. Kāpēc gan tur nevarēja vizēt Vadoņa sirmā galva.
Edgar, kur Tu esi? Ko es jūtu? Tā ir kaisle, tikai kaisle. Ilgas pēc nedzīvotās dzīves, ko gribu iegūt kaut vienā naktī... Vai esi dzīvs vēl. Es Tevi gaidu!
6.VII. 41.
Ā! Kaisle uzvarēja! Vai tas bija tikai sapnis? Nē, nē! Tā bija īstenība. Viņa lūpas cieši, cieši iezīdās manējās... bezgala labi bija, kā liegs nogurums pārņēma... Bet tomēr es neļāvu jūtām vaļu, valdijos, mēģināju izlauzties, bet velti. Viņam mājā sieva un dēls, un es ko dariju! Ai! Bet viņš bija tikai izmēģinājuma objekts. Es taču viņu nemīlu! Un tomēr, kad šķīrāmies, es pati viņu noskūpstīju. Bija brīnišķīga sajūta, tikai žēl ka pati nedrīkstēju rādīt savas jūtas. Vai jutos atkal pazemota? Nē, tam bija jānotiek. Pirmais skūpsts...Labi, ka to man sniedza spēcīgs vīrietis, jau piedzīvojis daudz. Un tomēr šodien varētu jau kliegt aiz drausmīgas sajūtas, kas manī mājo. Drausmīgs nervu sasprindzinājums. Šā cilvēka vārdu neminu, jo man taču jāaizmirst viņš. Tas nebūs grūti. Vēl tikai varbūt daži jauki brīži un viņš aizbrauks, lai nekad vairs mūsu ceļi nekrustotos... Nezinu, gribu viņu šodien atkal satikt, lai redzētu kā viņš šodien skatās uz notikušo. Vai tiešām viņš mani tura vēl par bērnu un vakar vēsināja satrauktās asinis? Nieki! Kā viņa rokas slīdēja pār visu manu augumu... Viņš skūpstīja man rokas, seju un krūtis... Drausmīgi! Un tomēr, kad viņš aizbrauks kaujā uz Limbažiem, es lūdzu Dievu, lai viņš atgrieztos sveiks un vesels, jo paredzēju šo baudu... Aizmirst!
7.VII. 41.
Viņš skūpstus sniedz pārmaiņus mums abām ar Dzidru!! Vai esmu greizsirdīga? Ne, nemaz! Tikai nepatīk, ka mani uzskata par bērnu. Tomēr man liekas, ka Dzidras un manā starpā notiek sacensība. Abas gribam viņu gūt, bet kura vairāk.
Ā, naktis? Kauns, ka laidu viņam sevi aizskārt, bet lai! Tagad viņš dzer skūpstus no Dzidras mutes. Ar tām pašām lūpām viņš skūpstīja mani... Sirdī trako nemiera vētra, bet lai- cietīšu un neteikšu nekā."
1675445,"75
27.VII 44 Kaucmindē
Pirmais ieraksts šajā dižajā vietā. Ai, par daudz skaisti bija, pat tagad nespēju to vārdos izsacīt. Acīs asaras, dvēsele sūrkst un vaida. Tikai desmit dienas varēju būt laimīga. Vai atkal Dieva sods?
Šajās dienās sastapu atkal kādu virsleitnantu melnām mīļām acīm un - atstāju... Bet stundu pirms šķiršanās viņš dusēja manās rokās un raudāja. Skaists brīdis! Karavīrs, kam mati sāk sudrabot un... raudāja. - Vai lai ticu viņa vārdiem? Un kad pēdējais viņa skūpsts skāra manas lūpas, tad domāju, ka sirds pārtrūks...
Piektdien, 28. jūlijā
Mums jādzīvo šinī apnikušajā stūrī. un vecīši ar mazuļiem, kur tagad viņi? Daugavpils, Ludza kritusi un Ziemeļvidzeme evakuēta. Kā tagad es varētu kauties!
Sestdien, 29.jūlijā
Cīņas pie Jelgavas un Rīgas, Kauņa kritusi, ziņo lakoniski radiofona ziņotājs. Zēni staigā kā menešserdzīgi. Kur tagad mani vecīši? Vai izbēguši jeb palikuši dzimtenē. Tik daudz jautājumu bez atbildes. Divi dēli Vācijā ar kāškrustiem uz rokas un viens dēls ar nāves galvu pierē šāvis krievus, vai tas nav nāves spriedums ar trijkārtējiem parakstiem> Es nevaru nevienu domu izdomāt līdz galam!
Otrdien, 1.augustā.
Pazudušais dēls, tu esi pazudis. Jelgava kritusi. Kāds neprātīgs domu ārprāts var valdīt pār cilvēku!
3.VIII 44.
Ai, drausmīgās dienas aizvadīju...Ugunis šķīda, zeme dunēja, asinis plūda. Un tomēr visam tam cauri izgāju neskārta. Dievs, Tu dariji brīnumus - mani sargāji; vai sagaida mani tiešām kāds lielāks uzdevums? Labi, esmu gatava, jo zinu, ka Tava roka Kungs, izvadīs cauri visām nedienām un likstām. 
Kā tāls murgs šķiet pagājušās četras drausmu naktis. Visu varēju ciest - bet redzēt atkal krievu ņirdzīgās sejas - Nē, nē! Nekad viņi nedrīkst kļūt mūsu zemes saimnieki! Dievs, Tu klausiji manu lūgšanu, glābi mani, Tu sargāsi arī mūsu dižos dēlus, līdzēsi viņiem cīnīties un uzvarēt! Dievs, Tu ar savu visvareno roku novērsi Tēvijai ļaunu! Jo drausmīgi bija caurstaigāt sētām, kur viens tik atstāts gaudo dzelteneais ganu suns. Baigi bija ieejot pagalmā, kur rati tikai puskrauti un asiņu peļķē guļ sašķaidīts zirgs - maitas putni lidinājas..."
1675430,"60
Otrdien, 25.janvārī
Šodien bijām dienesta trupa un dabūjām izlādēt pievesto maizi. Līdz ar to dažus kukulīšus nosvīdinājām un parūpējāmies par vēdera labsajūtu.
Vakar bauštellē redzēju jaunu lidmašīnas tipu. Raķešu lidmašīnas izmēģinājumus. Dažās sekundēs pazuda debesīs un tad bez trokšņa planēja. Ja viņu izveidotu pilnīgu tad tas būtu varens ierocis. Ar tādām īpašībām grūti atvairīt. 
23.I 44.
Lūk, tikai tagad mans pirmais ieraksts jaunajā gadā. Ai, kādēļ gan es nevaru piepildīt to, ko tik ļoti pati vēlos - laboties. Liekas tieši pretējais - pēc slimības esmu kļuvusi vēl nekrietnāka. Nu lūk, - vakar manas lūpas bija kā līgavai pēc kāzu nakts... Šausmīgi - riebīgi.
Dievs, nesodi tikai mani pārāk bargi, jo Tu pats esi mani radijis kā sievieti ar uguni neslāpējamu asiņu vietā. Labo manu raksturu - manas domas.
25.I 44
Jā, tā nu es nezinu kas notika, bet piedzīvoju atkal vienu nakti klusinot asins karstumu. Bezgala skaisti bija, kad viņa daiļā galva dusēja manā klēpī. Un tomēr nē - bija brīži, kad atkal riebās, kad šausmās domāju par nākotni. Bet ja es viņu vēlreiz satikšu! - Ai, tad gan nezinu, kas notiks. Skaisti - un tomēŗ baigi.
5.II 44.
Tā jocīgi iesāpējās sirds tagad zinot, ka es viņam neesmu nekas. Es tik ļoti ticēju visam labajam kas mīt cilvēkos.
Bet kādēļ es skumstu? Es taču nedrīkstu domāt un mīlēt - viss lai arī man ir tikai acumirklis. Jāpārvar cilvēcīgās ilgas unsāpes!
8.II 44
Un tomēr es nedrīkstu mīlēt! Nē, nē apklusināt ilgas...! Nedomāt!...
Ceturtdien, 27.janvārī
Poltiskā unterichtā Gailviņu iesaucām mazā auguma dēļ, zaudēja savaldīšanos! Kad pieci vīri nevarēja atbildēt viņa jautājumam. Kādēļ mēs esot braukuši uz Vāciju, viņiem pašiem esot diezgan dumu neapķērīgu cilvēku. To mēs paši redzējām kad bijām kopā ar vāciešiem. Kas mums īsti skolā esot mācīts, ka pat rēķināt nemākot. Viņam esot svarīgāki darbi, nekā nodarboties ar muļķiem. Unterichts tika cēli pārtraukts un mums iegriez pamatīgu kloķi. Divas stundas dabūjām skriet, lāpstu cilāt un soļot. Pēc tam krekls bija"
1675429,"59
Svētdien 9.janvārī
No abteilunga 30 puiši ir slimi un tād''el jādzīvo mājā. Jau no trīsiem pēc pusdienas mēs dzīvojam pa gultām. Tas visiem obligāti. No sākuma klausijām un gulējām rāmi uun tagad kad katrs ir mazliet nogulējies, iet kā pa elli. Mūsu istabā visi rakstam, bet blakus prāvs bardaciņš. Dzied dažādas dziesmas, starp tām ir bolševiku un baznīcas dziesmas. Kāds plēšā akoredeonu. Var dzirdēt ka sestā istabā kāds pūs korneti. Tāds ir tas gultas miers? Patlaban nikni baumo, ka 22. brauksim mājup.
Otrodien, 11.janvārī
Parīt mēs aizbraucam no šīs nolādētās Jāgeles. Kādā virzienā to nezinam. Līdz jāņem ir lāpsta un šautene, nerunājot par visiem citiem zahiņiem. Runā par Oldenburgu.
Otrodien, 19.janvārī
Esam kautkur Oldenburgas tuvumā. Darbs esot lidlaukā un arī bunkuru būvē. Te mēs dzīvojam zolīdās barakās un ne R.A.D. standartbarakās kur pa nakti gultā var skatīties zvaigznēs. Ari krāsnis ir zolīdas, no podiņiem un siltums turās visu nakti.
Man ar Viti bija muļķīgs strīdus un pēc tam ar Budzi, atkal apr niekiem. Atkal mana spurainā daba. Kā liekās tad šis darba dienesta laks būs par īsu lai mani pārvērstu.
Piektdien 21.janvārī
Vakar bijām pirmo dienu bauštellē. Šeit mums jāizbūvē flaka ligzdas un kad tās būšot gatavas mēs braukšot tālāk uz rietumiem.
Šos piecus rorīšus apkalpo darba dienesta vīri, vācieši. Tur ir arī jauno vāciešu bariņš kas dzīvo šķūņos, bez krāsnīm, aukstumā.
Vakar nakti piedzīvoju pirmo uzbrukumu šai apvidū. No tuvējā flaka darbības visa mūsu būda līgojās. Tik tuvu vēl nebiju baudijis šādus trokšņus.
Sestdien 22.janvārī
Pagājušo nakti flaks rībināja gaisu no deviņiem vakarā līdz diviem rītā. Naktī, kad pamodos izgāju apskatīt debesis un kā likos otreiz tā līdz rītam. Vecajā vietā kad bija trauksme mūs dzina pagrabā, bet te mēs mierīgi varam palikt cisās.
Šodien atkal lija lietus. Mums gan bija virsū teltenes bet pārējās ķermeņa daļas izlija pamatīgi. Mēs visi izskatījāmies ka slapjas vistas. Uzkārtās teltenes mūs taisni tādus iztaisija. Žēl ka nespēju uzzīmēt to visu. Lietus šalc pret zemi 45 grādu leņķī, iezīmējot pret mākoņiem svītras un mēs tumši brūni no slapjuma kustamies blakus šiem rorīšiem. Kur kāju liec, paliek pēda nedabīgi gara ar svītrām pār muguru kā zebrai. Tā mēs nostrādājām kādas sešas stundas."
1675434,"64
Piektdien, 25.februāŗi.
Mēs braucam, bet ne uz Latviju. Kautkur ziemeļu virzienā, Vietējās baumas min Kukshavenu.
Vitis ar Budzi grib nez kādu izrunāšanos, bet cik varu spriest, man jāliecas. Strīdus iemesls esot es, mana nepareizā domāšana. To viņš neatzīst ka pirmais ir pārkāpis robežu. Viņš var mani personīgi aizskārt, bet es viņu nē. Viss ko es esmu darijis ir vienmēr atgādinājis viņa ačgārnības un kļūdas, tādēļ ka man viņš reiz pārmeta neloģiku kādā muļķīgā strīdā. Un ka tagad viņam to parādu, tad tas ir par daudz.
Bija atkal trauksme. Mūsu virzienā Holandi bija pārlidojušas 400 lidmašīnas. Līdz mums atnāca tikai atsevišķas grupas. Redzējām tikai raksturīgi baltos kamoliņus debesīs un dzirdējām tālu dunoņu. Angļi sadalijās un uzņēma citu virzienu. Avīzēs redzams ka arī krievi arvien neatlaidīgāk uzmācās. Pamazām tie tuvojas Latvijai. 
Sestdien, 26.februārī
Es nezinu kas ar mani notiek. Biju Oldenburgā un redzētā filma mani dīvaini iespaidoja. Neticu, ka tas būtu filmas sieviešu dēļ. Lai gan viena bija tuvu manai nezināmajai. Kad ieraugu tīkamu sievieti, mani pārņem ilgas tikt tuvāk. Ne tā kā Vitis, manas tieksmes ir savādākas. Apskaužu visus kas var staigāt blakus šiem radijumiem, kas nedod man mieru.
Svētdien, 27.februārī
Labvakar aizmirstais!
Vispirms pateicos par laipno vēstuli. Ļoti priecājos ka esi atmodies no nelāga sapņa, jo nu varēsi apdomīgāku skatu vērsties nākotnē. Es tiešām esmu tavām tieksmēm neatbilstoša meitene! Tava vēstule mani ļoti aplaimoja. Vēstules ar šādu saturu es vēlētos saņemt katru dienu. Pārmaiņas jau vienmēr cilvēku atsvaidzina. ""Kautko līdzīgu jau biju gaidijusi sen, sen...Liekas, ka ar Tavu vēstuli esmu ieguvusi lielu apmierinājumu. Ar to laikam izskaidrojams mans līgsmais noskaņojums.
Piekrītu, ka nemāku vēstules rakstīt, jo apzinos ka nekad neesmu tev kautko prātīgu aizrakstijusi. Iemesls ir, bet lai tas paliek. Labi tikai ka Ģuņa plāns realizēts un esmu dabūjusi glaimojošu atbildi. Rakstu tikai tādēļ, lai tu būtu drošs ka es ar lielāko prieku apsolos tevi netraucēt. Tikai padomā, vai es kādreiz esmu tev bez iemesla rakstijusi. Vai ne Edgar? Parasti atbildot tikai tavām vēstulēm un tad arī ne to ko domāju. Uztveri to kā gribi, bet man vienmēr paticis slēpt citiem savas domas. Vēl nekad neesmu nožēlojusi, ka neļauju lasīt savas sirdsdomas. Nesaprotu tavas vēstules beigas, bet tam arī nebūtu tagad vairs nozīmes. Vienalga satieku tevi šodien vai rīt. Mans meitenes lepnums atsit katru uzbrukumu. Tad nu mierīgu sirdi un priecīgu prātu vari dzīvot tālāk. 
Ilga."
1675444,"74
Bet mājās Dzidras asinis nes barību jaunai dzīvībai... Kas būs tālāk? Pamazām atgriežas mans lepnums - varbūt, ka kļūšu stipra - atteikšos, kaut arī viņus abus nevienos gredzeni. Klusos brīžos un sapņos man sāpēs, bet...
7.VII 44.
Atkal māsa stāstija un es smēju, kaut gan sirds asiņoja... Ai, un atkal man atteikties! - Sāp, kāds ar nagiem plosa manu dvēseli.
Piektdien, 7.jūlijā
Apņēmos izlabot izārdīto barakas galu un nenožēloju. Nomaldijusies granātas darbs. Strādāju jau visu nedēļu un esmu patīkami iededzis. Saule spīd jau labu laiku un debesis ir pilnīgi zilas. Karstums ēnā sniedzas pie 40 C, saulē 50. Tādēļ es pēc katras stundas joņoju pie dušām.
Svētdien, 9.jūlijā
Desmitajā Arvim jābūtot Rīgā, un tālāk uz Vāciju. Bet kāpēc viņš pats to neraksta, to uzzināju pēc citu Valmieriešu vēstulēm. Kāpēc neraksta Haris, vecāki?
Jaunākās ziņas par cīņām austrumos vēsta, ka krievi ieņēmuši Viļņu. Tātad, viņi domā nogriezt Latviju un Igauniju. Krievi dzen ķīli uz Austrumprūsiju, vai viņiem tas izdosies.
Šorīt jundas laikā izsauca mūs, dažus zēnus kā leģiona virsnieku kandidātus. Arī mani. 
Sestdien, 22. jūlijā
Gandrīz nedēļu strādāju pie ciema kalēja. Daudz esmu zaudējis no darba veiksmes, bet kā liekās, kalējs ir apmierināts. Šīs mierīgās un patīkamās dienas! Bez vāciešu bļāvieniem, bez formaņu muļķīgām komandām. Būt šo cilvēku vidū ir prieks! Atliek atrast kādā klusā ciema mājiņā meiteni, kas alkst mīlas, vai draiskulīgu sieviņu, kuras vīrs ir tālu! Bez sekmēm raugos pa nokvēpušo smēdes lodziņu un cilāju veseri dziesmas ritmā.
Svētdien bijām izbraukumā uz jūru. Tās bija jaukas dienas! Nakts teltī, lietus lāšu troksnis uz tās. Jā, dzīve ir skaista.
Pirmdien, 24.jūlijā
Istaba mierīga un klusa, cauri sienai skan skumja melodija, kur kādu zēnu, tāpat kā mani, moca skumjas. Viņš skumst ar akordionu klēpī, es ar spalvas kātu rokā.
Krievi arvien vairāk dzenas cauri uz Konigsbergu un pēc mēneša paredzams aizrāvums. Vēlreiz būt pie vecākiem, vēlreiz būt Latvijā ir katra zēna domas. Var gadīties, ka mani vecāki tiek noslepkavoti un es atrodu tikai kapu kopiņas."
1675438,"68
Sestdien, 22. aprīlī
19. saņēmu vēstuli no papus, kas radija nemieru manā dzīvē divas dienas. Viņš rakstija, vāciski, ka mutere smagi slima un jātaisa bīstama operācija un vēloties mani vēl redzēt. Nezināju ko darīt, ticēt vārdu tiešajai nozīmei, vai arī tas ir tikai līdzeklis, lai es tiktu uz Latviju. Uz Arvja iesvētībām. Uzrakstiju atvaļinājuma pieprasijumu un pieliku vēstuli klāt, bet nekas nelīdzēja. 
Sestdien, 29.aprīlī
Sāk zaļot, tikai trūkst īstas pavasara saules, šo pussalas virsu pastāvīgi vēdina jūras vēji. Vineu liaku bija tāds vējš ka nekādas drēbes viņu nespēja atturēt. Mūsu būda gaudoja un papīri uz galda pārvietojās kā burvju trikos. Ārā viss gais bija pelēks un pilns smilšu ka pārnākot no kāda darba acis vien spīdēja. Pagāžot galvu sāņus uz pleca no aus izbira smiltis. Tā apmērām iedomājos dzīvi tuksnesī. Neskatoties uz šo baigo vēju zālīte ar katru dienu auga.
Svētdien 6.maijā
Visa nedēļa pagājusi kā pulksteņa tikšķēšana. Noteikti un neatvairami. Viena diena līdzīga otrai kā tik... tik... Sen jau viss tas apnicis! Bet šodien atkal svētdiena un tā aizmirstas viss pelēkums un ikdiena. Šīsdienas atvaļinājums bija jauks, bet... bet kur paliek mana sapņu princese. Kaut vai lopu meitas izskatā! Es vēlos atrast sievieti, sievieti priekš sevis.
Pēdējās atvaļinājuma stundas pavadiju mūsu Eggebeckas krodziņā. Viens mūsu zēns dragāja klavieres, pārējie dziedāja un ar savām ēverģēlībām sagrieza visu krogu otrādi. Vietējie turēja mums līdzi, un krodzinieces smaids bija jaukāks par kā par piecu marku dzeramnaudu.
Sestdien, 13. maijā
Trauksmes arvien vairāk. Jāpazūd no lidlauka. Kā dienas trauksmēs parasts, izmeklējam katrs sev jauku saulainu vietiņu un liekamies uz auss. Te Schleswigas apgabalā ir īpatnība, katru tīrumu un katru ceļu iežogot metru augstiem zemes vaļņiem. Tas vēju dēļ, kas te cauru gadu pūšot bez šķēršļiem, jo mežu ne kalnu te nav. Bijām kādu ceturtdaļu stundas sildijušies vaļņu aizvējā kad dzirdi dīvaini uztrauca nepazīstama skaņa. Tā pieauga. Uzslējāmies stāvus un galvas atgāzuši meklējām lidmašīnas zilajās debesīs. Es iebļāvos, dūru ar pirkstu debesīs un sāku skaitīt 1... 2... 3... 4... un tā līdz 27. tiku, kad mani pārtrauca blakus stāvētāja sauciens: ""Skaties!"" Mans pirksts palika no pārsteiguma stāvot kā koka virzienrādītājs. Viss gaiss bija pilns ar spīdošām lidmašīnām! Man aizmetās elpa un sametās bail, metos tuvākajā caurumā un gaidiju uz bumbu sprādzieniem. Ārprātīgs troksnis tagad man bija virs galvas. Man acu priekšā pazibsnija lasīts teikums: ""lidmašīnai atrodoties virs galvas bumbai jābūt"
1675432,"62
Redzēju daudz zolīdu sieviešu. Tā, tikai redzēju, Vācijas sievietēm tuvāk netiku.
Atceļā vilcienā mūs viena sieviete pacienāja ar saldumiem un nemācēju nekā asprātīga piebilst kā pārējie braucēji, kas visi bija vācieši. No stacijas palīdzējām kādai sievietei panest pakas un tad arī mazliet runājāmies. Mazs puika mums visu laiku skrēja pa priekšu. Pirms gada, māja kurā dzīvojusi, tikusi mazliet sadragāta, bet tagad esot pataisīta par pilnīgu drupu kaudzi. Viņi visi atradušies bunkurī. Esot bijuši gadījumi kur trāpīts arī bunkurī. Tagad viņa dzīvojot pie vīra mūsu lāģerī. Viņa runāta stipru pārliecību un ticību uz uzvaru. Viņa teica, ka tas viņiem esot vai nu dzīvot vai mirt. Tikai izturēt un nākotne to atmaksāšot viņas bērniem.
18.II 44.
dienas ritēs atkal uz priekšu, tikai kāda cilvēka vairs nebūs. Bet tomēr paliek tukšums! Gluži tukša un klusa paliek māja Carnikavā. Nekad vairs laukus nerotās kuplas tabakas stādi, - kas ābeļu pumpurus apglāstīs? 11 II vectēvs aizvēra acis, lai nekad tās vairs neatdarītu. Un mācītājs teica - dzīvē tu esi pieticis ar mazumu - es tevi ieceļu par daudzumu - Dobji skanēja smiltis atsitoties pret mūža māju... Ai, likās, ka kāds mani nažiem grieza - sirds gribēja pašai stāties - asaras lija straumēm...
Ceturtdien, 10.februārī
Gailītis šodien mūs uztrieca 5.00 augšā lai mums iznākot laiks visu padarīt. Nosauca mūs par cūkām un bolševikiem, viņam pirmo reizi jāvadot cūku bars. Lamāšanās ir jau vairākas reizes atkārtojusies. Mēs visi solamies kādreiz viņam parādīt kāda ir atšķirība starp latvieti un boļseviku. Vai tas ir izslēdzams, ja gadījumā mēs griežamies uz otru pusi, kad austrumos viss jau pa tīro.
Svētdien, 13.februārī
Labo omu sabojāja ziņa ka Latvijā ģenerālmobilizācija un krievi pie Narvas. Vai arī Papum būs jāiet? Krievi var baigi ātri pienākt pie Daugavas. Vai tikmēr ies tikšu līdz mājai? Saņēmu vēstuli no Hara, kas audzējot idiotisku ūsiņu un bārdu. Jautāju, vai viņš ar savu spalvaino fizionomiju domā krievus baidīt. Tie vienmēr bijuši bārdaini un pinkaini.
Trešdien, 16.februārī
Ilgas pēc mājas zēnos paliek arvien lielākas. Katru mazāko iemeslu iztulko kā atlaišanas vēstnesi. 
Šodien uz bauštelli braucot vajadzēja uzņemt benzīnu un bijām spiesti iegriezties uz lidlauku. Pa lidlauku ripojošās mašīnas un motoru rūkoņa piedod tai aktivitātes bildei vēl dīvaināku, intriģējošāku raksturu. Redzēju"
1675443,"73
Ceturtdien 29.jūnijā
Piedzīvoju lielāko dumpi darba dienestā. Citi fīreri ""Mumiju"" neņem pa pilnu, tāpēc uzvara nav diezcik salda.
Mums lika lasīt puvušos kartupeļus kuri sapuva tikai nepareizas apiešanās dēļ. Lielā kaudze bunkura kaktā nobiedēja visu abteilungu. Puiši sāka nosvīst, cūkoties, nestrādāt un sviest ar kartupeļiem priekšniecībai. Divpadsmitos tikai tikām gultā, pametot kartupeļus pagalmā. ""Mumija"" noskaitās un cēla mūs šorīt 4.00. Zēni, visi kā viens palika gultās līdz parastajam celšanās laikam. Vecais izsvilpās gan pagalmā gan istabās, bet zēni guļ kā sisti. Viņš izmisumā plūkāja savus melnos ādas cimdus un pazuda savā istabā un šodien visu dienu nav vēl rādijies. Tā beidzās kartupeļu streiks Eggebekā!
Svētdien, 2.jūlijā
Esmu patīkamu atmiņu pārņemts. Nav manā sirdī sirdī nemiers kā dažkārt tas mēdz būt. Manas domas darbojas mierīgi, bez steigas, bez drūzmēšanās. Vai tas vakardienas dēļ? Jeb tādi miera brīži dzimst paši pēc nemiera? Vakar, pie mana galda bija divas meitenes. Viena nebēdīga un jautra, labprāt rādīja savu sejiņu smaidošu. Otra, sapņaina un domīga, arī smaidija, bet slēpās zem maskas. Valoda netraucēja mūsu saprašanos. Brīžiem mazās Valtrautes actiņas mirdzēja priekā, brīžiem viņa palika domīga un nolieca savi galviņu. Mani interesēja šī mazā sieviete ar ...Litas lūpiņām. Bet blakus man bija citas dabas meitēns. Sapņaina un rāma kā meža ezers. Man neizdevās viņu saviļņot.
Vai šodien es skumstu par mazo taurenīti, vai tas ir sapņainās meitenes iespaids, bet man jādomā par mājām. Vakar mūsu zēni priekšnesumos deva to labāko ko katrs spēja, bet mans neatklātais režisors tomēr nebija apmierināts. Es redzēju visu to tā, kā tas varētu būt. Nožēloju, ka neesmu viņu vidū. Es varētu daudz vairāk sniegt kā šis ātrzīmētājs Ābeltiņš. Jā, tur ir vainīga mana daba, neaizgāju uz ierosinājumu vakaru. Un kādēļ; patapinātu aizspriedumu dēļ, zobgalības dēļ. Es palaidu garām izdevību, gūt prieku savai patmīlībai un godkārībai. 
Konstatēju, ka katra sieviete atstāj pēdas mani. Valtraut...
4.VII 44.
Un vai atkal viss nebūs bijusi tikai pārejoša parādība? Es taču neesmu radīta tikai vienam. Lūk, - kad pati sāku ilgoties viņa mīļo roku glāstus liktenis liedz to - jo tagad viņš atrodas tur, kur ieroči skan un pamales dun, bet..."
1675439,"68
jau pie zemes. Pacēlu atkal galvu pret debesīm. Sāku skaitīt zemu lidojošās četru motoru lidmašīnas. Apmēram puse bija sudrabotas un puse tādas tumšas. Sudrabotās saulē spīdēja, bet tumšās kā nāves ēna slīdēja starp tām. Mani pārlidoja pieci viļņi, dažādos augstumos, bet troksnis bija viena baiga motoru rūkoņa. Pirmā vinī bija 54, otrajā 46 u.tt. 64., 47, 55. Nezinu vai pareizi saskaitiju, bet aptuvēni iznāk jau 270 lidmašīnas! Pa starpu vēl iznīcinātāji šo baru sargādami, zibsnija uz visām pusēm. Visu pēcpusdienu gaiss dūca. Trauksme sāka jau apnikt. Arī ēstgriba ņēma virsroku pār interesi un ziņkārību. Sadzirdēju tā ā viena motora troksni. Pacēlos paskatījos pāri valnim un sastingu. Sagriezies uz spārna, pikējumā devās ""Lightning"" iznīcinātājs. Tam sekoja vēl divi nikni šaudami.
Trauksme ilga piecas stundas! Bez pusdienas!
Ceturtdien, 18.maijā
Mums esot piešķirts dzimtenes atvaļinājums! Hm! Vai priecāties vai skumt. Braukšot cugu kārtībā. Mūsu cugam iznāk ap Jāņiem! Desmit dienas dzimtenē! Jaukākajā vasaras laikā! Hip, hip, urrā!
Sestdien, 20.maijā.
Ir jau zinams, ka pirmais vads izbrauc 5.jūnijā. Daudz esmu nodomājis izdarīt savā piecu dienu atvaļinājumā, bet... vai tas arī nepaliks tikai sapnis? Šovakar saņēmu no Arvja vēstuli. Viņš raksta arī par savām iesvētībām. Kā liekas tad viņas tās nav bijušas tik jaukas kā man. Iesvētību rītā miris vectēvs, nav atbraukuši viesi. Bijusi tikai dažu biedru kompānija un arī Ilga dažām draudzenēm.
Un ceturtdien mūs apciemoja angļi. Aptuvēni rēķinot ap 400 bumbvedēju. Viņi nāca atpakaļ no kādas lielas bumbošanas. Faktiski, tie bija amerikāņi melnajos ""Fortes II"". Mūs ļoti zemu pārlidoja sašauti četri bumbvedēji. No viena ar izpletņiem izlēca septiņi amerikāņi. Tā kaste vairs Angliju nesasniedza. Lidotājus redzēt dabūjām kad viņus sagūstītus veda garām mūsu lāgerim. Brūnos lidotāju tērpos ar izpletni uz pleca. Viens bija vismaz divu metru auguma nēģeris. Grūti iedomāties, ka šie tipi varbūt pirms divām stundām staigāja pa kādu Londonas priekšpilsētas lidlauku svilpodami kādu svinga gabaliņu, un tagad jau vācu gūstā.
Pirmdien, 22. maijā
Jauko māju sajūtu izjauca šodien uznākušais vējš. Smiltis ceļo atkal pa gaisu un tā kā mēs šodien bijām strādāt, tad acis visiem sarkanas un sūrkst. Bija arī atkal 3 stundu trauksme.
Un invāzijas drudzis avīzēs vēl nav rimis. Tiek sniegti uzņēmumi ar desanta ierīcēm un tā tālāk. Kad īstā stunda nāks, neviens nezin.
Mana nezināmā Liesma neraksta. Reiz pa jokam aizrakstiju kādam avīzes sludinājumam. Joks tas arī laikam paliks."
1675431,"61
slapjš un tagad gribas tikai gulēt. Ar šādu mācīšanu viņi domā mūs pataisīt gudrākus? Tā viņi māca mums sevi nīst. Aklas paklausības iedzīšana liekās galvenais nolūks.
Svētdien 30.janvārī
Es biju spiests palikt mājā, bet Oldenburga esot skaista pilsēta un arī tīra. Pagaidām, bumbu neskarta. Mazāka kā Rīga. Arī ļaudis vairāk. Tas gan galvenokārt domāts par sievietēm. 
Mēs, darba vīri, no visa lielā lāģera aizņemam tikai divas barakas un pārējās astoņas apdzīvo ""brīvprātīgie"" ukrainieši. Viņi ir kādā policijas ugunsdzēsēju pulkā? ? Šodien šos ukrainas dēlus apmeklēja ukrainas meitas. Tikai dažas ir patīkamas manai acij, tās, bez šī tipiskā austrumu zīmoga. Noskatoties viņu naivajās izpriecās jāpasmaida. 
Piektdien baustellē atkal redzēju šo dīvaino ""kāstuvi"". Lidmašīna bez rumpja ar pasakaino ātrumu un straujo kāpšanu. Šo bezķermeni papriekšu pa gaisu izvazā cita lidmašīna un tad viņa no zemes startē kā raķešu lidmašīna. Pacelšanās leņķis tuvu 90 grādiem un dažreiz pat stāvus. Dūmu svītra rāda, ka tas iespējams tikai ar raķešu ierīcēm. Baumas iet, ka viņš divās minūtēs sasniedz 10,000 augstumu. Tikai gaisā neturās, tāpēc iesaucām par kāstuvi.
Citi stāsta, ka kāds Šlezvigas krodzinieks runājis par Vācijas noslēpumaino ieroci, stratosfēras lidmašīnu. Iespējams ka man lemts redzēt tās tapšana un izveidošana. Ar atvērtām mutēm sekojam šiem izmēģinājumiem.
Trešdien, 2.februārī
Gailītis izdomājis jaunas jāšanas metodes. To viņš attaisnoja ar paskaidrojumu: Parasti darba dienestā jāšanas līkne kāpjot līdz sasniedzot vienu punktu, apmēram pilnības punktu un tad viņa ejot tālāk bez kāpuma. Ar mums tā neesot, mums neesot nekādas lustes laboties un tādēļ tā līnija iešot divtik stāvu. Pusotras stunda mūs padarija mīkstus ceļos.
Piektdien, 4.februārī
Vakar no divām saņemtām vēstulēm, vienai absenders bija J. Ezers. Iekšā vēstule no viņas brāļa. Rakstīta gan liekas no Ilgas tikai Guņa uzdevumā. Vai Ilga būtu tik veikla un pilnīgi atdarināti 13 gadus veca pamatskolnieka domāšanu? Domāju norakstīt atbildi ar dzejoļiem, redzēs kādas rētas tie atstās.
Svētdien, 6. februārī
Pirmo reizi urlaubā uz Oldenburgu. Vecpilsēta stipri atgādina Rīgas iekšrīgu. Citos veikalos nebijām kā tikai grāmatveikalos, dabūju grāmatu par lidmašīnām, motoriem."
1675435,"65
Sestdien, 4.martā
Vai atlaišanas diena atnāks tikai tad, kad krievi jau būs uz Latvijas robežas?
Svētdien, 5.martā
Vai svētdienu var just pie cementa izlādēšanas? No malas tam vajadzēja būt drusku skatam kad 60 vīri putekļu mākonī kustas, ceļ, nes un krauj. Dažs garām gājējs apstājās. UN šīs garāmejošās sievietes, kādēļ viņas tā pievelk mūs. Visi labprāt strādātu tuvāk preču stacijas žogam. Šāds neredzams žogs ir starp mums un vācu sievietēm vienmēr.
netālu no mūsu barakām nogāzās vācu iznīcinātājs. Vēl tagad mēnesnīcā pa pļavu šaudas mazas liesmiņas. Un 500 m tālāk ir lidlauks!
Otrdien, 7.martā
Mirušā biedra apbedīšanas diena mākoņaina un drūma. Tikai tad kad zeme sedza viņu, saulīte mazliet pasmaidija. Šis Oļģerts Alksnis savu pēdējo ceļu gāja greznāk kā dažs labs virsnieks austrumos. Tā savādi bija skatot raudošo māti un karoga klāto šķirstu. Es nezinu kāpēc manī naida sajūtu viesa mūsu ārsta un abteilunga fīrera balstošās rokas, kas mierināja raudošo māti. Biedru guldija brāļu kapos, blakus karavīriem. Kapsēta atrodas kalniņā ar dīvainu baznīciņu un pa gabalu atstāj pilnīgas iznīcības vietas iespaidu.
6.III 44.
Mana lielā triumfa diena nu jau garām. Ai, es priecājos, ka prof. Graubiņš teicis - viņai ir talants. Es priecājos, ka visi manu teiksmu bez garlaicības klausijušies. Gavilē sirds!
Un bija arī viņš - viņš ar stiprajiem muskuļiem. Kā es atkal ilgojos viņa. Un tomēr ļoti, ļoti baidos no viņa, palikt viena ar viņu. Atbaida viņa dzīvnieciskums. Es nezinu kas ar mani notiks...
Rodžs ir atkal atgriezies, bet...
Šodien 25 gadi paiet kopš Kalpaka nāves. Tu savas asinis izlēji, savu sirdi atdevi un Latvija cēlās un celsies, mēs iesim Tavās pēdās, dižākais no vīriem!
13.III 44
Es nezinu kas notiks ja Rodžs kādreiz uzzinās manu pagātni. Es taču nemīlu nevienu! Valda tikai kaislība un iekāres griba...
19.III 44
Kādēļ gan šim vīrietim tāda vara pār mani?! Vai ilgi vēl es mocīšos ilgās pēc viņa! Ai, neprāts - kamdēļ gan mani smacē šīs drausmīgās neprāta liesmas. Nīstu sevi - esmu bijusi zema - rādījusi viņam savas ilgas... Ak, kaut ātrāk kļūtu atkal Gundega!"
1675441,"71
14.VI 44.
Šodien karogi atkal plīvo pusmastā... Debesis raud... Sāp... Drausmīgi sāp... Vai tiešām nekad, nekad neredzēt Jūsu mīļās sejas? Vai par velti lai lielais varoņu pulks būtu slaucijis zemi sviedriem un asinīm? ! Atpakaļceļš Jums asinīm zīmēts - nākat! Lai lēni kājas top izvilktas no tundrām un purviem, akmeņu nastai jākrīt! Mēs gaidam... gaidam...
Piektdien, 23.jūnijā
Līgo nakts! Reiz sapņoju šinī naktī atrasties dzimtenē. Skūpstīt Litas lūpas un ļauties viņas roku glāstiem. Būt laimīgam blakus viņai nenācās grūti.
Un šonakt, es ar nožēlojamu šaujamo un dīvainu nemieru krūtīs, staigāju sargādams nometni. Gaišajā naktī daudz patīkamāk staigāt, kaut vai arī par šo vācu zemi, nekā nogulēt. Zemesvēži jāņo!
Cik neprātīgi ir mēģināt uzlikt sirdij grožus visā pilnībā, redzu tikai tagad. Manas domas ir atkal un atkal ar māju, ar dzimtenē pavadītām dienām. Ar dzimtene pavadītiem Jāņiem un redzeto tautas līgsmi. Man romantisku atmiņu nav, tikai no paģirām.
Šodien saņēmu papas kartiņu kurā viņš ziņo, ka esmu ielūgts uz māsu, Ilgas un Maigas, iesvētībām un Maigas kāzām Jāņos. Lai no Rīgas dodos tieši uz Aloju.
Māsas Šmits! Viņas ir no pirmām kur mācijos pazīt ""sievieti"". Maiga bija mana skolotāja skūpstiem, un abas atceros kā meitenes pirmās meitenes kurām pieskāros. Ķemmes zagšana un pazudināšana aiz blūzītes... Klikatiņu siksniņu kārtošana viņu pasniegtajās kājiņās... Šīs draiskulības bija pirmā mācība maniem ""Kazanova darbiem""!
Pulkstenis divpadsmit. Sākās mans nakts postenis. Atvēdināšu sakarsēto galvu, atmiņu sakarsēto.
Šodien atgriezās pirmais vads no dzimtenes atvaļinājuma. Zēni atgriezās kā īsti līgo bērni, zaļumos knapi varēja pazīt atsevišķas sejas. Pagalmā iestājās īsti Ligo svētki. Dziesmas, klaigas tricināja gaisu. Tikpat pēkšņi kā sākusies, izbeidzās līksmība. Urlaubu vairāk nebūs!!! Zēnu sejas sadrūma, ir atradušies dezertieri un tie izbeiguši cerību uzu piecām laimes dienām Latvijā visiem pārējiem. Šņabis glāba zēnu garastāvokli. Ar steigu tika uzklāti galdi un sākās aizmiršanās orģijas. Vēl tagad, trijos naktī, redz spokojamies zēnus naktskreklos. 
Iereibušo biedru klaigas man lika spilgti izjust skumjas. Bez drauga, sēdēju sadrūmis sardzes telpā.
Svētdien, 25.jūnijā
Kritizēju sevi. Nezinu, kāpēc taisni šodien to daru. Esmu mācijies pazīt un izprast visādus cilvēkus, bet pats sevi es neizprotu. Ja es gribētu sevi raksturot tā vaļsirdīgi, bez aizspriedumiem iznāktu nesaprotams raksturs."
1675433,"63
pat ""Kāstuvi"" uz zemes, bet no 300 m attaluma. Diezgan interesants verķis, kaut varētu tuvāk apskatīt. Apmērām iezīmēju savā kabatas grāmatiņā. 
Piektdien, 18.februārī
Atkal vācieši atkāpušies un mūsu robežas tuvojas baigā ātrumā. Dažs pat izsaka domas, ka iespējams ka mēs tikai pie Daugavas varēšot pretim stāties. Narva Igaunijā kritusi. Nevarot zināt, kad mēs īsti tiksim mājup.
Uz bauštelli braucot šoferis sabrauca poļa ratus. Salauza ilksi, nobaidija poli un zirgu. Pat zirgs nebija ievainots, bet skats bija ļoti traģisks. Polis apakš zirga, zirgs apakš auto un vāģi drumstalās. Par attiecīgu mūziku gādāja teļa bļāvieni, zirga nopūtas un nobaidītā polijas dēla vaidi. Vainojams uzsnigušais sniegs, kas ceļu pataisija slidenu.
Vairākkārt esmu iedomājies, vai arī citi redz tikdaudz skaistuma visur kā es, vai esmu kāds savdabis? Es redzu skaistumu katrā nepazītā, dīvainā lietā. Un tā kā man te viss ir svešs, tad atrodu skaistuma daudz.
Bet mani neapmierina skaistu sieviešu kājiņu skatīšana pa ātri pazibošo auto logu. Kādēļ es nevarētu tuvāk būt sievietēm. Es vēlos sastapt sievieti, sievieti ar to pašu asiņu dziņu kā man. Nemāku izteikt to, bet ilgojos sievietes. Gribētu pavadīt dažu nakti maigās rokās, apmierinot savu nemieru. Tas nevar būt ""mīlas izsalkums"", varbūt tikai dzīvnieciska vajadzība. Nē, esmu tāds jau ilgi ar šādu domāšanu. Mani saista Mopasāna, Zolā un citu rakstnieku tēlotā dzīve.
Svētdien, 20. februārī
Es vienmēr esmu brīnijies par cilvēka tukšumu un ārējo, maldinošo skatu. Cik cilvēkus es neesmu apbrīnojis, par apskaudis, bet pēc tuvākas iepazīšanās tikai jānopūšas. Rets ir tāds, kas priekš manis ir paturējis pirmo iespaidu. Dažs savu pagaidu portretu ir sagrāvis ar kādu apstākli, dažs ar tuvāku sarunu vešanas veidu. Tā Vitis man reiz likās interesants, pamācošs. Purvā redzēju viņa biedriskuma uzskatus. Arī pieklājību un citas īpašības. Tagad darba dienestā arī garīgo pusi. Viņš ar savu fantastiski Latvijas nākotnes viziju un plānu mani mazliet apmānija par sevi. Tagad redzu, ka tas ir tikai viņa bagātīgās fantazijas produkts. Tas viņam kļuvis par interesantu nodarbošanos. Viņš cenšas būs asprātīgs un arī ir tāds, bet ar citiem robežu samēriem. Savā ironijā viņš nepazīst robežu un ironijas veids man nepatīk. Kas attiecas uz sieviešiem, tad arī viņš nav visai vienaldzīgs pret tiem, bet viņam ir cita pieiešanas plāksne un uztvere.
Trešdien, 23. februārī
Rīt 24.feb., diena kad pēc visām zīmēm mums bija jābrauc. Tikai baumas.
Vakar saņēmu no Arvja divas vēstules. Arī viņš nācis pie tāda paša slēziena kā es par Ilgu. Dīvaina domu atkārtošanās, bez iepriekšēja ierosinājuma. Laikam taču divi cilvēki var risināt līdzīgas domas, bez tiešas saskares."
1675447,"77
Šodien esmu slims, uz labās rokas augonis un nevaru strādāt. Pat rakstīt ir grūti. šorīt, pīles ganot dīķa malā gulēju uz vaļna un skatijos pasaulē. Cik skaisti izskatījās dzeltenie lauki un zaļie meži miglainā rītā.
Svētdien, 13. augustā
Entlassung ist da!!! Mēs braucam 16.augustā! No sākuma teica, ka uz Latviju, bet paskatoties uz frontes stāvokli, tas ir neiespējami. Klīst baumas, ka brauksim uz Austrumprūsiju, bijušo Poļu koridoru. Apmēram 30 km no Konicas, uz Brusu.
Šodien pīles ganot saņēmu vēstuli no mātes. Atsūtija divus uzņēmumus, Arvis formā un pārpalikušā ģimene Arvja iesvētibās. Kā visi pārvērtušies! Vēstule izrakstīta 27.jūlijā.
Sestdien, 19.augustā
Esam galā un atrodamies Konitzā. Pēc dažām dienām dosimies tālāk uz mūsu apmācību vietu. Nākšot arī vēl privātie, civilisti. Kas tie tādi būs? Varbūt no Latvijas?
Brauciena laikā redzēju daudz patīkama. Cik ainu tur nepaslīdēja garām, kas būtu cienīgas kļūt nemirstīgas! Atkal mans skaistuma nemiers.
Smagi cietusi Štetīna. Kādu baigu sajūtu atstāj kūpošas drupas, to pazīst tikai cilvēks, kas stāvējis pie tām. Tā, vakar, stāvēju iepriekšējā naktī sagrauta korpusa priekšā un domāju par mājām. Vai tur nav tas pats skats?
Esam pilsētas daļā, kas ir pilnīgi no karavīriem aizņemta. Uz ielas klaudz naglotie zābaki nepārtraukti. Kautkāda signāla skaņas rada īstu kara nometnes sajūtu. Gar nometnes vārtiem pastaigājas meitenes. Dzirdēju par latviešu valodu. Astoņas nedēļas stingra dienesta un mācībām, pēc tam uz ierakumiem. 
19.VIII 44. Rīgā
Šovakar pārlasu Janča vēstules. Jā, gluži tāda paša satura vēstules pienāk Dzidrai.
Un tomēr liktenim labpaticies, ka virsleitnanta un mani cēli atkal krustojas. Esmu laimīga, ja tā var apzīmēt tās nedaudzās stundas, ko pavadam kopā. Un ari tagad viņš sakas mani mīlot. ..Bezgala labi, miers pārņem viņa tuvumā. Esmu sieviete, bet mans prāts arvienu par daudz skaidri darbojas, neviens to nezina. Tikai kāzu naktī plauks brīnumains zieds!Un šovakar es ilgojos Tavu melno acu smaidu, ilgojos maigo lūpu pieskārienu - es Tevi mīlu virsleitnat!
Svētdien, 20. augustā
Ar interesei gaidu jaunos atbraucējus, varbūt būs kāds pazīstams. Kā dzird tad viņi ir jau Dancigā, ieradušies ar kuģi. Šodien bija komisija un mūs, virsnieku kandidātus"
1675440,"70
Ceturtdien, 1. jūnijā
Esmu jau trīsas dienas deviņpadsmit gadus vecs! Es šo dienu gaidiju, it kā tā kautko neaizmirstamu man atnest varētu.
Vasarsvētku otrajā dienā, mūsu cugam bija piešķirts atvaļinājums uz Flensburgu. Jau no paša rīta diena rādijās būt jauka. Visa diena man likās skaistākā par visām. Flensburgā ieradāmies diezgan agri, vēl pilsēta bija snaudā. Ir interesanti redzēt pilsētu atmodā. Pie tam vēl svešu, nepazītu. Devos fjorda krastmalu apskatīt. Saule sildija manu muguru un sirdi. Cik jauka gan ir pasaule, domāju tanī brīdī, bet sirds bija tomēr mazliet tāda savāda, itkā kautkas trūktu. Gāju atpakaļ uz pilsētu un dažu ģimenes mājiņu priekšā skraidelēja bērni, un man bija jādomā par māšeli Ilgu. Arī tas mazais meitēns, kam Glūckstates pludmalē prieku darīdams liku akmeņiem pret ūdens virsmu lekt, atgādināja manu māsiņu! Kā tagad izskatās Ilga?
Glūckstadti, šo laimes kaktiņu tiešām nevar aizmirst! To nevar arī aprakstīt, to var tikai redzēt un priecāties. Tur nevar atrast divas mājas vienā līmenī. Terases un kāpnītes savieno vienu laimes ligzdiņu ar otru. Ziedošās ābeles un puķes tērpj šīs mājiņas pasaku plīvurī! Tur pagāja mana skaistākā diena svešumā. Man tomēr kautkas trūka. Es gribēju vēl ar kādu citu dalīties savos novērojumos, gribēju lai vēl kāds visu to redz. Es... es domāju, ka man trūkst mīļa, maiga sieviete. Vai nu kāda ar noteiktu vārdu, Ilga vai Lita vai vispār, mana sapņu sieviete. Man bija biedri, garlaicīgi nebija, es jutos apmierināts, bet ne laimīgs. Vai sieviete ir jau laime? Nevarēju novērst acis no meitenes baltā blūzītē, platās rūtainās biksēs, kas izcēla viņas daiļumu.
Trešdien, 7.jūnijā
Atvaļinājums ir vējā, līdz ar to izgaist visi Jāņu dienas sapņi.
Itkā izklaidēšanos nesdami atbrauca SS komisijas vīri un tagad skaitos pieteicies uz SS. Drīkstu uz krāgas zīmotnes nēsāt raibu šņorīti. Tas norādot, ka esmu virsnieka materiāls!!! Vitis saka, tikai manu zilo acu un blondo matu dēļ.
Jā, bet pārējās dienas jau ies atkal savā riebīgajā ritmā! Arī invāzija neatnesa gaidīto! Mēs paliekam savā vietā un strādājam tālāk ar lāpstām.
Svētdien, 18. jūnijā.
Es neesmu apmierināts ar sevi. Viss no kā es gribu izvairīties esmu pieņēmis, viss no kā es esmu gribējis atsvabināties, esmu paturējis.
Kādā maija svētdienā garlaicības dēļ aizrakstiju nepazīstamai meitenei un tagad zinu, ka viņai vārds Rasma un kāda viņa izskatās. Kādēļ es ielaidos šādā spēlītē?"
1675437,"67
Viss ko dzirdēju bija baigs rībiens augšā un apakšā un smilšu blāķis manās acīs ko iesvieda gaisa spiediens pa bunkura spraugu. 
Savā vārda dienas vakarā dabūju no mūsu laģera krieviem ģitāri un mazliet paspēlēju. Mazliet, kamēr pirksti sāpēja!
Turpmāk pie trauksmēm būšot jāskrien uz tuvāko mežu.
Pirmdien 10.aprīlī
Vakar pēcpusdienā dabūjām iet lāpīta lidlauku. Kādas trīsdesmit bumbas angļi bija salaiduši skrejceļā. Tur strādāja paši lidotāji arī, nikni lamādamies. Ap bumbu krāteriem darbojās vairāki simti vīru. Pa visu dienu tika aizbērti 7 caurumi ar 12 m caurmēru. Tās pašas izsviestās zemes bija jāsadzen caurumos. Pie vakara mūs norīkoja pie līķu atrakšanas. Strādājot līdz deviņiem 40 vīriem neizdevās atbrīvot pat vienu apraktu sievieti. Kādas 50 bumbas bija trāpijušas ēku rajonā. Komandantūras ēka izskatijās gaužām nožēlojama un tāpat pārējās ēkas. Angāri brīnumaini palikuši dzīvi. Visi staigāja ar dīvainām sejas izteiksmēm. Tūliņ var redzēt ka pārdzīvotais atstājis īpatnējas neizdzēšamas pēdas. varēja redzēt arī lidotājus kas svilpodami meklēja savas lietiņas pa drupām. Tā viens priekā iekliedzās atrasdams starp skapīšu drupām savu zīda kaklautu, un spokaini to plivināja drupu kaudzes galā.
Otrdien 11.aprīlī
Paldies Dievam ka braucam prom. Nav vairs nekāda prieka te dzīvot, ja katru nakti jāskrien uz mežu. Dienā vēl var saulītē pagozēties un skatīties kā cilpo angļi pa debesīm bēgdami no flaka šāviņiem.
Svētdienas naktī 16 aprīlī
Eggebeck, ir mūs jaunais pagasta vārds. Maza, no dažām mājām sastāvoša sādža ar staciju un lidlauku blakus. 
Mūsu trupenfīrers pa to laiku kamēr biju postenī nezin kur pa telefonu izrāvis kādu fidu, kas arī kautkur dežurē un klausās radio. Kad viņam apnika, aizgāja gulēt un atstāja klausuli uz galda. Pēc maza dialoga nezināmā daiļava atstāja savu klausuli uz radio un es jau otro stundu klausos prīmā muziku.
Otrā dienā pēc atbraukšanas mūs angļi pacienāja ar zemlidojumu. Mēs bijām izklīduši pa tīrumiem trauksmes laikā un skatijāmies ka mākonīšu augstumā virs mums lidinās septiņi amerikāņi ar skaidri saredzamām zvaigznēm. Mūs pārbaidija pēkšņš, baigi ellīgs troksnis un divi jaki pārdrāzās pār mūsu galvām. Pirmo reizi dzirdēju kā spindz lodes. Instinktīvi pieplakām zemei un dažam labam varēja sejā redzēt bailes un tā sastindzis vēl gulēja kad briesmas jau bija pāri. 
Ārā nakts, jaukui silts un zemes vēži čirkstina savu dziesmu cauru nakti. Pavasaris. Kā tas izskatās mājās?"
1675448,"78
atlaida bez apskates. Varbūt ka mūs sūtīs uz kursiem. 
Vakar vakarā vija sanākuši kopā divi akordioni, ģitāre un trompete un tad nu zēni rādija ko māk. Ja es varētu uz pusi tā dragāt!
Otrdien, 22. augustā
Mums piedalija latviešu SS instruktorus, nu, tie bija īstie! Jaunos karavīrus viņi smīdināja ar savām komandām, bet virsniekus nokaitināja. Latvieši nav militāristu tauta, bet nu tādiem nūģiem gan nevajadzētu būt.
27.VII 44.
Kas noticis? - Dzīve kļuvusi atkal pretīgāka, jo ari virsleitnants nevaldija pār saviem jutekļiem. Liesmoja atkal kaisle... Protams, es sevi nezaudēju, bet tomēr jaukāki par visiem bija šie glāsti, maiga bija uguns un nezinu kādēļ, bet riebums pret Tevi, virsleitnant, nevērsās. Es ilgojos atkal Tevis. Es ilgojos dzīvi kopā ar Tevi...
Un Jancis?  - Gļēvs, bezrakstura cilvēks.
Otrdien, 27.augustā
Esmu morāli sakauts! Vakar veicām pārgājienu uz apmācību vietu, 28 km kājiņām. Pārgājiens bija ar lielām vēdera sāpēm visai rotai. Tas nu bija skats pa ceļam! Vīri, ik pa katriem diviem kilometriem bikses satvēruši nesās mežā. Paldies pavāram par veco margarīnu!
Šeit mūs sagaidija bēdīga izskata nometne. Tā vēl jāuzpoš.
Pie mums klīda baumas, ka Iecavas darba vīri krituši krievu gūstā. Arvīda vēstule bija izrakstīta 18. augustā.
30.VIII 44.
Jancis? To negribu vairs pieminēt. Cilvēks, kam bailes patiesībai acīs skatīties. Vakar teicu viņam, ka negribu viņu vairs redzēt. Vai vērts man maz domāt par mīlu? Lūk atkal sapnis izgaisa. Paliek tikai skaistas atmiņas, kuras ari centīšos aizmirst."
1675442,"72
Esmu godkārīgs. Man patīk spīdēt. To rāda sajūsma par skatuvi. Kurš gan saņem visvairāk godināšanas un lutināšanas kā kāds skatuves mīlulis? Un arī mīlestības.
Par godkārības pazīmēm varu uzskatīt arī sapni par motoru inženieri. Es esmu mācijies un vēl tagad interesējos, bet vai tas nav tikai ieradums? Sapnis par lidotāju rāda to pašu. Spožums, apbrīnošana, gods, tas mani viļina. Mani viļina raiba, pārmaiņu pilna dzīve. Vienmēr ļaudīs, vienmēr pārvietoties ir mans elements. Tur es jūtos labi.
Vēl līdz šai dienai neesmu nospraudis savu dzīves mērķi. Svaidos par visādiem spožiem posteņiem, bet priekš kā man būtu īss talants, nezinu. Gribu pēc iespējas būt vispusīgs, bet diemžēl, ģēnija talanta man nav.
Dažādu prāta diktētu nosacijumu pārkāpšana arī norāda par gribas trūkumu.
Nesaticība, kašķība varbūt ceļas no manas godkārības, stūrgalvības. Strīdos gribu labprāt aplikt tas gudrākais un tā es parasti iebraucu muļķībās.
Esmu vaļsirdīgs, pļāpīgs. Man patīk stāstīt, tēlot, imitēt, smiet un ironizēt.
Man nav fiziska spēka, bet kroplis arī neesmu. No kautiņiem izvairos. Vitis nekautrējās lietos dūres..
Man patīk, un ir varbūt arī mazs talants, uz zīmēšanu.
Kad viss tā ir uzrakstīts, liekas, kā tā ir vieglāk pamest savu neizdevušos dzīvi.
27.VI 44.
Janci, mīļais... Un vai tiešām visam vajadzēja atkārtoties!? Nu lūk - aizvadīta mana mūža jaukākā Jāņu nakts... Mēnešiem neesmu rakstijusi šinīs lapās un tagad? Ai! - ari tagad vārdi ir par daudz niecīgi, lai gaviles aprakstītu - es biju laimīga...
29.VI 44.
Ak, ilgu ārprāts! Es nezinu, kas ar mani noticis - vai tiešām iemīlējusies? Bet tas taču nedrīkstēja notikt! Un tomēr laikam notiks tā, ka sniegšu roku vienam, jo - ...mīlu. Janci, visu aizmirstu Tavās rokās! Lūk, likteņa ironija!
Ai, un mana māsa? Ko darīt tas, ja zem sirds viņa jau viņa nes jaunu dzīvību? Vai tad man palikt mūžīgi nelaimīgai. Jā, tagad zinu kur mani sagaidīs tiešām laime. Arī Jancis teica - tas būtu drausmīgi precēt vienu māsu, bet mīlēt otru - Ai, nedomāt.
Lai rudens sniedz atrisinājumu."
1675446,"76
Un visu to pārspēja granātu šņākoņa, ložu sīkšana, krievu draudi - nāve lidinājās apkārt, bet šodien es dzīvoju, jo kādā dienā 1. augustā, kad saule sildija viskarstāk, es ņēmu tik cik abās rokās varēju panest un gāju, bridu pāri Lielupei, krievi redzēja, bet tomēr nekāda brīdinājuma - lodes neskāra.
Cik jautrs bija prāts, kad pēc dienām ko vadijām nāves ēnā, grāvja dibenā, mūs apņema brīvi vēji. Un tagad jau viss tālā aizmirstībā, pat izlaupītā pils, kas baigi rēgojas debesīs, kur aizvadītas tikai nedaudzas, bezgala jaukas dienas, jo šodien es dzīvoju un aizmirst taču ir mūžīgās jaunības novēlējums.
Un dzīve tomēr spēlējas un ņirgājas par mani. Kādēļ gan es iemīlēju Janci? Lūk, un tos pašus mīļos vārdus, ko vēstulēs viņš teica man, tas veltī arī Dzidrai...
Ak, ārprāts, tā tad laimīga būšu tikai rampas gaismā. Labi, Dievs, Tu tā gribi, es cietīšu.
Svētdien, 7.augustā
ārā jauks vakars. Aiz sādžas augšup velkās sārta mēnes ripa. Kāds skumīgi spēlē akordionu un kāds kaut kur dzied. Nāk prātā šādi mierīgi vakari dzimtenē. Nav ar ko dalīties šinī skaistumā. Vienam to redzēt un par to priecāties negribu. Gribu citiem to rādīt tikpat pievilcīgu kā man. Ar zīmuli nespēju to, dzejnieks neesmu, tādēļ to glabāju sirdī un tur prieks pārvēršas nemierā.
Mums ir apsolīta atlaišana pie pirmās transporta izdevības. Var gadīties ka tiekam tikai līdz Austrumprūsijai. Latvijā cīņas rit pie Alūksnes un Gulbenes, un ja tur nenotiks brīnums, tad ziņās drīz dzirdēsim arī Wolmar. Rīga vēl turas un līdz to vēl mūsu cerības.
Salēcos ar Viti un dabūju pa zobiem. Tas bija paredzams. Sitiens tomēr bija nepelnīts, tīra naida dzīts. Es apvainoju viņu egoismā un afērās, kas vēlāk izrādijās tiesa. Kādreiz viņu apbrīnoju, bet tagad nicinu. Viltība, veiklība apnest citus, mūžīgi atņirgtie zobi, dūrē savilktie pirksti, hipopotāma zviegšana un ik kustība atgādina dresētu gorillu. Dabīgais un mācītais, divi pretstati, kas viņā nav sakusuši. Kāpēc es tovakar nemetu pretī nezinu. Esmu laikam bailīgs vairāk kā nespēcīgs?
Sestdien, 12. augustā
Atkal aizgājušas septiņas nenozīmīgas dienas, automātiskā pavēļu izpildīšanā. Tā tu cilvēks kusties kā miegā, bez jēgas un satura. Egoisms valda pie galda, burlacisms un samaitāta fantāzija istabā, kā viss tas apnicis un apriebies!"
1675436,"66
Sestdien, 18.martā
Saņēmu Arvja vēstuli. Esot pazudis. Labprāt klausoties radio, domājot neizdomājamas domas, kavējoties atmiņās, vientulībā. Tāds pats chaos bija arī manā galvā visu pagājušo pavasari. Varbūt tā ir 18gadīgo slimība?
Čerčils pirms deviņdesmit dienām piesolijis Vācijai lielāko pasaulē piedzīvoto desantu un šis termiņš ir jau kopš divām dienām pagājis. Mūsu cugfīrers ir domās ka invāzija var vēl nākt. Pēdējās dienās mūs iepazīstināja ar granātām un ložmetējiem. Pats par sevi saprotams ka tas mūs interesē.
trešdien 22. martā
Redzēju angļu uzlidojumu. Visas lidmašīnas varēja skaidri redzēt un arī flaka sprādzienu mākonīšus ap tām. Sāka šaut arī mūsu flaks, pie kura strādājām. Man dzenot bārdu sāka mans spogulis pa galdu lēkāt baigu svingu, ka bija grūti ieraudzīt sevi tanī, lai pabeigtu iesākto. Mūs sadzina bunkurī. Paguvu vēl skriejot paskatīties gaisā kur lēni pār mums slīdēja angļu bumbvedēji. Lielā mašīna bara vidū spīdēja kā sudrabs. Uzlidojot Berlīnei angļi tikuši izklīdināti un tad nu šādos bariņos mēģina tikt nost no Vācijas. Postenī no rīta redzēju kā sagaidija mājās savus iznīcinātājus tuvējā lidlaukā. Periodiski šāva gaisā sarkanas raķetes, šāviņus. Tie gāja cauri mākoņiem un tad izsprāga. Šāviens apakšā tad sarkana svītra pazūd mākoņos. Caur plāno mākoņu segu nomirkšķinas sarkana blāzma un atkal sprādziens. Tāda paukšķēšana sāka mani kaitināt.
Sestdien 25.martā
Šodien biju palīgā ""karavīra sievai"" aprakst dārzu un redzēju daudz jauna. Partija bija pieprasijusi no R.A.D palīgus šādām sievām un mums ar Viti gadijās diemžēl paveca. Ir zēni kas tikuši pie jaunām sieviņām. 
Ir pavasaris un kautkas mani vēl neapmierina. Ziemā ilgojos saules un tagad, kad tā ir, atkal ilgojos kaut ko vairāk.
Svētdien, 9.aprīlī
Pirmās Lieldienas! Nekādu Lieldienu sajūtu, pat baltmaizes kukulītis ar medu to nespēja kaut vai brokastu laikā atnest. Atceros pagājušā gada pavadītās. Trīs jaukas dienas pagāja Alojas apkārtnē Patika lauku muzikanti. Vijole, kotrabase un akordions. Kāpēc es nevarētu tā spēlēt un sagādāt prieku? Tēvs ir kapelmeistars un māja pilna ar instrumentiem. Biju slinks, neuzņēmīgs. Man kaut kur dziļi krūtīs skan Ilgas vārds. Reiz, lai kādas bija mūsu attiecības, šādās reizēs apmainijāmies sveicieniem.
Vakar bija mana vārda diena un to es nekad neaizmirsīšu. Angi mūs apdāvināja ar dzelzs olām. Blakus guļošajā lidlaukā angļi sabāza kādas 80 bumbas"

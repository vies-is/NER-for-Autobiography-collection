File-ID,Transcribed Text
1268890,"ieradies arī Jātnieks. Tas man ļoti bij pa prātam - viņš redzēja mani vasarīgā jaunā spilgtā kleitā un jaunajās dzeltenās kurpēs. Tas bij efektīvi!
(To vakaru kad pārbraucu no Nīcas, bijis viņš atnācis un parunājies ar Termiju.) Bet ko man vēl deva un dod šī redzēšanās ar viņu un vispār tas Jaunsleinis.
Es tomēr esmu viena. Viņiem katram pa sievai - ""ģimenes galvai"", kas viņus tur grožos un no kurām viņi dreb. Bet pie manis ""lien"". Jātnieks gāja mājās pudienās un tad iešot uz futbolu.
Es gāju uz jūru, Jaunsleinis nāca līdz, pastāvēja pie riteni un drēbēm. Es krūmos pārģērbos un ieskrēju viļņos. Gaiss auksts, bet ūdens silts.
Otrdien 15. augustā.
Šorīt sapucējos un gāju pie Ainas, lai apsveiktu uz dzimšanas dienu, un nesu trīs gabaliņus tualetes ziepes un odekolonu pudelīti. Aiz trūkuma pārpilnības labāku neko nevarēju nopirkt. Bet viņiem jau vairāk kā mums. Satiku Ainu pa ceļam ar radinieci Liviju. Tā arī dāvanu iedevu. Nācu arī tūlīt mājās un uznāca tāds lietus kā debess plūdi. Drīz paspīd saule, bet tad gāž atkal. To vairs nevar izturēt!
Sestdien 19. augustā.
Šorīt man bij jāiet uz satikšanos lai dabūtu puķes gladioles. Un tur jau viņš nāca pretīm ar garajiem rozā ziediem, un tās ātri paķēru lai nenotiktu kas briesmīgs - jo tas taču bij gandrīz pretīm logiem, kuros dzīvo ""Juris"". Nē, to viņš nebūtu drīkstējis redzēt, kad es vēl spēlējos ar vīrieša pasniegtām puķēm. Un droši vien jau arī neredzēja."
1268891,"Nu, ko viņš, šis Jaunsleinis man tās nes? Viņš nesīšot vēl daudz - jo ļoti ziedot. Bet es teicu kad es gladiolas nemīlu, ka labāki būtu asteres. Skāde kad viņš to nav zinājis, tad būtu stādījis asteres, bet tās neesot nemaz.
Svētdien 20. augustā.
No rīta divpadsmitos viņš atkal klāt un ar vīna pudeli kabatā. Viņš gribot iedzert un tad iet pastaigāties. Iedzērām arī, tikai ne visu. Kad mēs sēdējām netālu no ezera niedroja, viņš teica - vai tu man bučiņu nekad nedosi? -
- Nē, kāpēc lai to es darītu! - atbildēju. Un viņš atkal samierinājās, tikai sauca par meitenīti un glāstīja manu zodu.
Nē, es neesmu mainījusies, jo projām es esmu neganta - man vajadzīgs vīrietis uzbrucējs, nežēlīgs, mocītājs, iekarotājs un manis pazinējs. Bet Jaunsleinis to nezin un mani nepazīst. Viņš nezin kad man ir vajadzīgs spēks un tas nav ne viņa ķermenī, ne dvēselē. Ko viņš man var dot? Itin neko!
Man ar viņu garlaicīgi. Bet cik intersanti tādu pastaigu būtu bijis izdarīt ar Valdi. Cik viņš būtu daudz ko pateicis!
Otrdien - 22. augustā.
Nav vairs nekāda prieka pasaulē - dzird tikai kara valodas un lietu gāžam.
Un no Maskavas atbilde par manu vēstuli rakstīto ""Pasaules dienā""! Atvainojiet ka tik vēlu atbild un ziņo kad ar daudzajām informāciju vēstulēm manējo nevarējuši ievietot.
Nu labi ka ar tā, taču tas būs dokuments par kādreizējām cilvēku ciešanām. Un Saša tur dzīvos! Kādreiz jau viņi meklēs un pētīs par to Vīgantu, kur tas palika."
1268877,"Pirmdien. 7. novembris.
Oktobra svētki.
Nesalst. Nelīst. Silts. Saule pat reizēm paspīdēja kamēr darba vietu kolonnas gāja pāri tiltam - jaunajam tiltam, uz parādes laukumu, garām tribīnei. Šij reizē uz laukuma nesapulcējās. Teātris vēl stāvēja ostas malā, kad es jau gāju mājā, nenogaidīju kamēr paiet garām. Un ko gaidīt? Lai kāds mani ierauga - to kuru kolektīvā nemīlēja. Jā, nemīlēja, to es nu dabūju zināt - vai dzirdēt pēc mana Everta izteicieniem, jo neesot ar kolektīvu bijusi draugos, staigājusi kā tāds miera eņģelis gan, bet tomēr jaukusies lietās kur man neesot bijis ko jaukties. Bet kur es jaucos? Kad galdniekam Priedniekam neļāvu pīties ar vienu nelieti meiteni? Jā, es par to gādāju, lai netiktu izjaukta Priednieka ģimenes dzīve. Bet ko tur vandīt augšā?
Pēcpusdienas ar Termiju bijām uzlūgtas uz pusdienu pie Ainas un Paula. Termija aizgāja jau pēc divām stundām - gāja uz krievu teātri skatīt lugu ""Люди которых виде"".
Es paliku un pārnācu priekš pulksten divdesmit četriem.
Otrdien 8. novembrī.
Šodien nebiju nekur. Pēcpusdienā Termija aizgāja pie Ingrīdas. Bet pie manis atnāca Jaunsleinis. Izdzērām divas vīna pudeles vienu atnesa viņš, otru noliku es. Jā, viņš ir pret mani draudzīgs. Bet, vai tiekšanos mani apkampt, glāstīt un skūpstīt arī ir draudzība? Es to visu noraidu, tomēr spēlēdamās. Viņš nosauca mani par jaunu meiteni - te tik tā varot cīnīties. ""Bet tāda Tu man patīc!"" Spiezdams mani teica."
1268886,"esot pie tantes un nācis šurp.
Vai!.. Es pārvērtos par trīsdesmit gadiem jaunāka. Es kļuvu priecīga, pat laimīga kad viņš ir nācis še un nav braucis sievai līdz. Tātad es vēl varu ""vilkt"" kā sieviete!
14. jūlijā. piektdiena.
Šodien dzimšanas diena Valdim, un atsūtīja man mazu foto uzņēmumu un saka ka mazais Valdiņš jau izskatās pēc vecīša. Jā, tāds nu liekas gan, bet izskatoties ar pavairojamo stiklu, tad ir jaunāks un acīs jaunības trauksme zem biezajām melnajām uzacīm kā diviem lokiem. Piecdesmit četri gadi! Priekš vīrieša tā vēl jaunība. Lai dzīvo šī jaunība!
   Bet savā dzimšanas dienā tā i nenobeidzu - pārtrauca rakstīt apsveicēji - Aina ar Paulu un viņiem līdz radiniece Lilija, septiņpadsmit gadus veca. Aina pasniedza lielu buntu rozā, skaistas neļķes. Paldies, paldies, paldies!!! Kas par godu! Es noliku vīna pudelīti, bet kuru pat neizdzērām, jo sākās negaiss un viņi gribēja tikt sausā mājās. Izgāju pavadīt un kad atgriezos, bij atnācis Fricis Vulkovskis, un tas apsveica un iedeva grāmatu Набережная Мойки!?, bez tam - vēl no azotes izņēma vīna pudeli.
Viens, un vienīgais cilvēks no teātra kurš mani atceras.
19. jūlijā, trešdien.
Nevaru pielikties lai aprakstītu savas Jāņu naktis ar jauno inženierīti. Vienu nakti viņš ieņēma manu guļas vietu pirtiņā, tā kā man bij jāguļ pļavā siena gubā. Bet otru nakti kad biju apgūlusies, viņš lauzās pie manis pirtiņā, kā Uldis pie Baibiņas. Man patika šī spēle, bet es biju nobijusies līdz nāvei. Tad sāku runāt"
1268889,"bij pārsteigums un uztraukums. Bet - jau vecuma pazīmes šij skaistajā sejā. Bet es! Kāda viņam izskatījos es? Es biju mētelī un lakatiņā. Un lūpas bij uzkrāsotas. Labi, ka tā - būšu bijusi taču svaigāka - kaut kas no toreizējās.
Pirmdien 7. augustā.
Es rakstu tikai šodien, pulksten vienpadsmitos pēc noklausītām ziņām par kosmonautu Hermani Titovu. Vēl viens lido. Bet kur? Vai tas tiešām tik skaidri zināms? Vakar rīt pulksten deviņos palaists otris kosmiskais kuģis Восток 2, ar šo drošsirdi. Un vēl viņš turas gaisā visi simti septiņdesmit kilometru augstumā. Viņš apriņķojis Zemes lodi jau divpadsmit reizes, tā ziņoja šorīt septiņos. Bet tās vairs nav tās ziņas, kādas ziņoja vakar, tās bij triumfējošas un drošas, šodien tās ir šaubīgas - nepārraida vairs viņa pašreizējo atrašanās vietu, ne stāvokli.
Nupat atkal pārraida un atkal tikai par apsveikumu telegrammām uz Maskavu. Visi gaida atgriešanos. 
Ak vai, ak vai, es sāku nervozēt.
Pirmdien 14. augustā.
Atkal tikai pēc nedēļas, bet jau pagājušā pirmdienā pulkstens vienpadsmitos es klausījos ziņas ka Hermanis Titovs, pulkstens desmitos nolaidies uz Zemes.
Es biju priecīga un svinīga to dienu. Bij iebraukusi Ketija un es aizbraucu viņai līdz uz Nīcu un sabiju tur trīs pilnas dienas. Laiks bij kā ""vasarā"". Bet visumā kā rudenī ir atkal Liepājā, paspīd gan saule, bet te atkal gāž liets un auksts vējš.
Vakar aizbraucu uz kapiem. No turienes piebraucu pie Jaunsleiņa un tur bij"
1268892,"Otrdien 5. septembrī.
Vasara! Ir iestājusies vasara! Kā septiņas nedēļas bij cauri, tā pārstāja līt. Tātad desmitā jūlijā nedrīkst ielīt, tad līst katru dienu, un ja ne dienu, tad nakti. Bet nu jau otra nedēļa un laiks saulains, rāms pat vēja vairs nav, ne mākoņi, ne pērkons, kā tas bij visas nedēļas. Pagājušo nedēļu biju pie Ketijas Nīcā. Un bez pārspīlējuma var sacīt, ka tās, bij pirmās dienas kad varēja kleitā justies vasarīgi, nevajadzēja baidīties vai nebūs par aukstu vai nesāks līt. Saule un tīras zilas debesis un vakaros zvaigznes.
   Jaunsleinis jau trīs reizes nesis gladiolas. Man katru reizi jāiet pretīm, un tad viņš tās nes kopīgi ar savu dzelteno portfeli saņēmis, galvu atliecis un pa gabalu jau smaida ieraudzījis manī. Es paņemu tūlīt puķes un tas iznāk pat nevarīgi. Jā, šīs puķes nestas no viņa man neko nedod. Bet ja Everts būtu man atnesis pienenīti, es būtu bijusi laimīga. Un vai tad tāda nebiju? Viņš tad plūca man vizbuļus, bezdelīgu actiņas, pureņus un deva man saplūktos, un tas bij mīļi un patīkami.
   Bet šis var rozes nest un gladiolas, un tomēr es viņam ne roku negribu piedot. Svētdien izgājām pastaigāties un sēžot zālītē pie Pūkones kanāla, viņš gulstas man tuvāk, kā galvu gribēdams ielikt man klēpī, bet es atvirzos un mana roka nevar pacelties lai noglāstītu viņa galvu, to augsto pieri un kura nemaz nav tik muļķa. Nē, man viņš nepatīk un neko nedod. Bet ko viņš domā? Cerē?"
1268879,"sagrābj briesmīgs kauns - jo es taču esmu dikti muļķīti teātrī dzīvojusi - savā bērnišķībā un vientiesībā, un mani aizmugurē visi apsmējuši. Tā iznāk pēc viņa vārdiem - kā tāds eņģelis es esot tur gribējusi tur lidināties. Jā, tā tas laikam bij! Es neatradu tur nevienu īstu cilvēku. Un viņi neatrada to pie manis un tāpēc man nevienu piemiņu nedos līdz. Viņi juta ka es nemīlu viņus. Jā nemīlēju, visi karikatūras! Visi dzīrojās, liekuļi, un bez mīlestības pret visu to ko mīlu es.
Pirmdien 19. decembrī.
Laiks, nu jau mēnesis apkārt kā pastāv iekš viena lietus. Bet tieši pirms mēneša uz divām dienām uzkrita sniegs un pat sasalis bij. 19. novembrī gāju uz kapiem, nesu pēdējās puķes no dobītes un citas biju dabūjusi no Annas. Kapsēta bij sniegā. Abi kapiņi kā ar baltu mīkstu segu pārklāti. Bet es nopurināju un uzliku dažus skuju zarus, un tās Māriņu puķes.

Šis sniegs man ļoti nepatika, pārāk agri likās. Bet nu atkal
to gribētos, jo apnicis lietus un kur tās tumšās, miglainās dienas. Debesis nav
nemaz. Istabā visu dienu tumsa. Citas dienas drusku gaišākas un tad ir sausākas
gaiss un ielas tīras kā vasarā. Šorīt vēl dobītē atradu nolauztas sarkanās
Māriņu puķes. Nopurināju un ieliku trīs rozītes.

Kad bij 24. - Veltas, atnāca Jaunsleinis ar trīs baltām
sprogainām krizantēmām un Simonova skulptūru grāmatiņu. Priekš kam šī uzmanība?
Un tā viņš nāk vēl ar vienu. Sestdien bijām iekš kino, dienas izrādē ""
Pusi
 iela"". Neko nepatika."
1268878,"- Tā var sabojāt attiecības - es sacīju. 
Labu gabalu izgāju pavadīt. Tā tad mani vēl iekāro! Un tomēr tas neattiecas vairs uz manīm, bet tikai uz nožēlojamā vecuma vientulības un bezspēcības iekārtu ko labāku. Kā viens tā otris vecis. Un sieva viņam slima un tāpēc meklē kādu izmaiņu no parastās mājas dzīves. Sieva slimo jau desmit gadus, nevar paiet, ir aptaukojusies, nosirmojusi. Tomēr viņš to cienī un ir labs pret viņu.
Svētdien 13. novembrī.
Man nekas vairs netīk. Jaunslēsnis bij uzaicinājis aiziet uz muzeju - gleznu izstādi. Laiks bij labs, sauss, tikai diezgan auksts vējš. Skrēju pa ielu kā uz pirmo satikšanos, jo es biju nokavējusies, ar puķēm krāmējoties lai vāzēs saliktu, kuras vēl no dobes biju uznesusi. Jaunslēnis jau gaidīja. Izstāde bij Titiņa, Cīruļa, Lauvas, Uztica un citu darbi. Bet es jau neko nesaprotu. Un arī viņš neko nevarēja izteikt savu spriedumu. Gandrīz divas stundas tur uzkavējāmies. Kad iznācām, viņš vēl gribēja pierunāt iet vakarā uz Kultūras namu, dokumentālās filmas skatīties. Bet es atteicos. Netīk, nekas vairs netīk.
Bet jāieraksta taču tas, kad biju pie Everta, viņa māsa bij man atsūtījusi pūru kartupeļu un vairākus ļoti lielus un skaistus āboļus. Bijām abas ar Termiju. Viņa meita ar bērniem bij izgājusi un mums vajadzēja uzgaidīt, jo viņa tos kartupeļus nokusi pagrabā. Kad es uzprasīju kā viņš jūtās? Tad atbildēja - taisies tik uz bērēm! - Esot bijis pie ārsta, grūti elpot, bet papirosu no mutes neizlaiž. Mēs runājām kā slikti, maz pazīstami cilvēki.
Kad tik es sāku atcerēties pagājušo, tad mani"
1268894,"Pirmdien 4. decembrī.
Atgriezās Termīte, ar vakara vilcienu. Man atveda četrus kilogramus mandarīnus un vīna pudeli. Tikai zināms par manu naudu. Dienvidi Termīti saņēmuši savā varā - tik ļoti negribējies braukt mājās.
Ceturtdien 28. decembrī.
Sals un sniegs. Salst līdz 15 gr.
Rakstu visiem Jaungada apsveikumus. Valdis ka 23. dec. atrodas sanatorija Ogrē - ""Saulstaros"".
1962. gads.
Piektdien 2. martā. 
Visi vakari, visas dienas viena otrai līdzīgas. Pat Jaunā gada vakars tāds bija, kas ne ar ko neatšķīrās no katra vakara. Divas ar Termiju, tikai paskatījāmies pa logu, kur raķetes uzlidoja un tad atkal viss kā bijis. Bet šovakar dabūju dzirdēt vēl nekad nedzirdēto: mūsu tēvam bijušas septiņdesmit divas sievietes... tik viņš esot saskaitījis - varbūt kāda vēl iztrūkusi. To pastāstījis kādreizējai īrniecei Luterenei. Šovakar, to viņa man pateica man, kad pie viņiem biju aizgājusi palīdzēt pašūt meitai karnevāla tērpu. 
Tātad, papus ir dzīvojis kā īsts zemes - tas dzīves ""baudītājs"". Un tāds ir bijis mūsu papus - tikumības mācītājs. Pat mana ""vīra māte"" - Bumbulene, bijusi viņa mīļākā. Man šovakar sāp sirds."
1268888,"Piektdien 28. jūlijā.
Šodien apmetās tā kā siltāks un laiciņu varēja sajust un arī redzēt sauli. Bet drīz viens sāka atkal līt, un sadeva tā itkā tas būtu gaidīti un vajadzīgs.
Nu, pavisam neganti. Bet labi kad mūsu istabā tagad ir smuki un patīkami - Termija nopirka grāmatu plauktu ar diviem, bieziem aizbīdāmies stikliem. Maksāja sešdesmit pieci rubļi. Es no savas puses pieliku tikai trīspadsmit.
Abas esam ļoti priecīgas, jo cits mājīgums mūsu istaba.
Termija sāk pieņemties - un pati atrod kad divi kauliņi pie kakla esot pazudusī. 
Viņa ēd pusdienas ēdnīcā, un vakarā es atkal ko sagatavoju. Pēdējā laikā viņa bij novājējusi ka sāk palikt bailes. Aizvedu pie ārsta, izdarot visas analīzes, izrādās kad ir vesela, bet tikai pārāk nervoza. Ārsts teicis ka vajagot precēties. Bet tas laikam nenotiks nekad. Kāpēc? Rets meitenes eksemplārs?
Trešdien 2. augustā.
Tas bij pēc trīspadsmit gadiem, kad es atkal redzēju viņu - Jēkaupu Bumbuli, un tas bij 1948. gada vasarā.
Šovakar - 1961. gada vasarā - atkal pēc trīspadsmit gadiem es viņu redzēju. Visus gadus, visas vasaras esmu to gribējusi redzēt, bet nekur un nekad viņš man nav ceļā sastapies. Šovakar bij atnācis Jaunslienis, gāju pavadīt. Un tur uz Zāļu ielu, netālu no viņa mājām viens brauca pretīm ar riteni. Jau pa gabalu iedomājos ka tas būs viņš. Jā, tas bij... viņa acis, viņa taisnais deguns, viņa smalkās lūpas, viņa plānā seja, viņa dziļais skats. Viņš skatījās... skatījās un saskatās"
1268881,"Sestdien 18. martā.
Uz tirgu, sievām plaucēti bērzi un sudraboti lieli pūpoli un - zilie vizbuļi. Vizbuļi! Tātad jau pavasars! Bez sniega un sala pagājusi ziema. Arī Rīgā bij saulainas dienas. Un Vērucis sāka jau tīrīt dārziņu un kaļķot krūmiņus. Desmit dienas biju Rīgā. Arī Siguldā trīs dienas. Ar Valdi meklējām vizbuļus, bet vēl bij tikai lapas, pumpuri tiko virs zemes.
Braucu uz Rīgu Ainas dēļ, televizoru pirkt. Nopirkām. Viņa pārbrauca ātrāki. Vienu nakti gulēju pie Ernas. Citas visas pie Vēras. Zina strādā Izglītības ministrijā. Labi jūtas un labi izskatās. Izmiņu ielika slimnīcā uz pārbaudi kamdēļ bieži temperatūra. Viņa astotā klasē un bieži tāpēc kavē skolu.
Vera cīnās ar visiem spēkiem, pakustās un tad atkal iet gultā.
Trešdien 22. martā 1961. g.
Atkal ziema. Mazs saliņš un sniegs saldē dobēs palīdušos asnus. Tik negodīgs sniegs - tik negaidīts.
Trešdien 12. aprīlī.
Kosmoss iekarots! Pasaules telpā, ap Zemes logi aplidojis cilvēks.
   Šorīt, piesēžoties pie galda un rakstot vēstuli, Vērucim, mani iztraucēja spēcīgs radio pārraidījums no (Tess) kad pašlaik ap Zemi riņķo cilvēks kosmiskā kuģī. Un tas ir lidotājs majors Jurijs Gagārins, 27 g. vecs. Visu dienu par to vien runā un pārraida uzvaras maršas. 
Es saņēmu rokas un apraudājos - esmu laimīga ka arī es to esmu piedzīvojusi un par to, ka pašas"
1268884,"Un valsts mantas izsaimniekošanā.
Vakar teātrī skatījos uz šo tēmu opereti ""Mīla un vasarnīca"", lietuviešu teksts un mūzika. Mūzika patika, bet saturs un visi skati - sekli un ar muļķīgiem jokiem.
Publika gan ļoti aplaudēja, bet uz pieņemšanas izrādēm jau nāk lētā publika un tukši tingeļi - tangeļi patīk. Galvenā lomas aktrise Velta Valdmane neizsauc ne mazāko simpātiju, trūkst pavisam sejas - ne izskats, ne izteiksme, skatās kā tāda parādība, vai kā tāds slims putns. Augumiņš smalks, patīkams, bet kur, kad trūkst sejas.
12. maijā iesim abi ar J-sleini uz Valmieras izrādi ""Putni bez spārniem"". Viņš bij atnācis 1. Maijā, atnesa vīna pudeli un savus ceptos speķa raušus. Bet ko tas viss līdz! Viņš sajūsminās par mani un izturas tā kā iemīlējies skolas puika. Priekš kam tas vajadzīgs! Labāki izturētos kā vīrs savos gados. Bet tādi vīrieši kuri ir labi un tīri savā dzīvē un diezgan bagāti ar zināšanām un spriedumiem, visi tādi romantiski. 
Un kur Fricis Volkovskis! Vakar mani nogrāba un nāca mani vadīt un pieklājības pēc nevarēju noraidīt, kaut gan labāki tad būt vienai, nekā tāds nāk blakus. Un viņš ir laimīgs mani redzot un iet ar mani. Bet ko tas dod man? Nekā. Un tomēr sirds pēc kā alkst, un tas būtu - otra kāda stipra sirds kas palīdzētu man vieglāki elpot vēl pēdējo mūža gājumu.
Bet tāda sirds taču man ir - Valdis taču man ir! Valdis man palīdz dzīvot un ar viņu nekad nav garlaicīgi, kaut arī mans brālis. Kaut jel Jsleinim - būtu tāds spēks! Bet pret Valdi viņš ir tikai tāds ""taurenīts"" - kā Termija saka. Un Valdis kā ērglis kuram sasieti spārni - to saku es."
1268880,"1961. gads. pirmdien 9. janvārī.
Bet kā ņēmu tā uzrakstīju 1962. gads. Jocīgi! Varbūt es to rakstīšu ar sevišķu prieku? Jau iesācies Jaunais gads un jau iesākusies otrā nedēļa, bet vēl zied puķes. Un vakar dedzinājām eglīti, bet no rīta, no sētas, no vistiņas dobītes, ienesu svaigas baltas Mārtiņu puķes. Dzīvi, balti ziedi! Un manā dobītē vēl krinģelīte skatījās - ziediņā un pumpuriņš un zaļas lapiņas. Vēl ziema!
Ne sniega, ne sala! Šorīt tāds snieģelis ir, bet šķidrs kā ūdens.
Vakar atnāca Aina ar Paulu un mēs aizdedzinājām svecītes, kaut arī dienas laiks bij, bet tumsa kā mijkrēslī. Izdzērām pudeli vīna, ko J-sleinis bij atnesis pa Jaunu gadu, jo tad mēs dzērām manējo, divi vien. Es viņam lasīju savu romānu un viņš bij sajūsmā. Otrā dienā man raksta vēstulē par to. Vai man ko dod šī viņa uzmanība?
Svētdien. 26. februārī. 1961. g.
Pēc pusdienas veidoju gulbja kaklu - masku mazajai Allītei priekš putnu masku balles skolā. Dzidra Roškna sēdēja virtuvē, man blakus un klausījās intervenciju par aktieriem. Pie durvīm piedaudzīja un tas bij - Jātnieks. Ar Dzidru iepazīstināju, bet viņa tūlīt gāja prom. Nu labi ka gāja! Un labi ka nebija mājā Terma. Tomēr atnāca! Bet ne jau tik tagad, esot bijis atnācis tieši Ziemassvētku dienā, un tās mēs bijām pie Ainas. 
Viņš domājot par mani, un noliecās pie manām krūtīm - pie 
....
 blūzītes ar vaļējo ""šlisi"". Atgāza, un skūpstīja manas lūpas - tās vecās lūpas kā kādreiz jaunās. Jocīgi! Pēc kādām divām stundām pārnāca Termite. Bet ja nepārnāktu un nebūtu jātraucas ka nepārnāk? Kas būtu tad?!?"
1268896,"stāstiem. Par maz, daudz par maz, par vēl par to rakstīts, attēlots un biedēts. Vai tad tiešām, tiem, kuri jo projām piesauc vēlēdamies karu, nav cilvēki! Nav cilvēki ar prātu un jūtām, citādi jau atombumbas nespridzinātu. Un vēl Ziemassvētku salā! Viņiem taču ir Kristus ir paraugs, tamdēļ vien jau, cienību pret, pret viņu un to salu, nedrīkstētu tādu cilvēces noziegumus darīt.
   Bet ko darīsim kad auksts un vēls pavasars? Koki kaili. Pirms Maija svētkiem gan iestājās pāris dienas pat vasarīgs siltums, izrāva puķes - vizbules, vijolītes, arī pureņi un baltie vizbuļi uz tirgus. Tā gribētos izbraukt ar riteni un pašai tos plūkt, bet pie tik zemas temperatūras kā 9 - 10 grādi, nav prieks braukt. Rītos pat pieci grādi. Ziemas drēbes jāģērbjas. Nelādzīgi pavisam!
10. maijā. Ceturtdien.
Valdis atsūtījis lapu no ""Rīgas balss"". Tajā vairāki cilvēki apraksta savus priekšstatus par dzīvi pēc divdesmit gadiem.Būšot jau viss piepildījies no cilvēces mūžsenā sapņa - komunisma. Jā, tad jau arī es to varu vēl piedzīvot! Ja man tagad paliks tikai sešdesmit, tad jau varbūt nodzīvošu arī vēl divdesmit gadus. Un kas tas ir? Vai tad es nu varētu ar kaut ko saslimt un nomirt? Šo avīzes lapu es turēšu sev par iedvesmotāju mērķa sasniegšanai. Pēc divdesmit gadiem es atkal to gribu turēt savās rokās un lasīt šo uzrakstīto."
1268885,"3. jūlijs.
   Tātad dzimšanas dienas! Man un papum. Vakar biju uz kapiem, noliku sarkanas studentu neļķes.. 
Bet šorīt jau it agri man? Rozes! Trīs sarkanas rozes! Violeti sarkanas, kuplas un svaigi zaļām lapām. Smaržo! Bet tās smaržo asāki, kā tās kuras man pasniedza Kalne Emīlija. Rozā un īstas rozes, maigas un gleznas. Viena izplaukusi pilnīgi, tad viena vēl ne pavisam, bet citi zied pus pumpuros - laikam tādi kāda biju es kad mani skaistu saģērbtu veda krustīti - baltā kleitā un rozā lentēm. Kur tas viss! Valdis apsveikdams teica, ka šogad es vēl biju jauna, bet nākošo gadu jau būs jārēķinājas ka jau vecums.
Jā, tad paliks sešdesmit. Sešdesmit... Vai tiešām tiešām sešdesmit? Bet kā es uzvelkos? Tā kā izskatos? 
Ai, ai, ai, divas Jāņu naktis es pavadīju kā vecā romānā. Vecā pirtiņa, kurai vējš pūta un aurēja cauri bet es satinusies, sarāvusies gulēju sienā, starp bērziem, vīgriežiem, grietiņām, rudzu puķēm, nakts vijolēm, pojenēm un ērkšķrozēm un dārza rozēm, arī zemeņu mētrām un kumelītēm. Tā es visu to biju izpušķojusi, pie Everta māsas Kates Artmanes, kur nodzīvoju piecas dienas. Grābu sienu, ravēju bietes, kartupeļus un pupas. Un gaidīju atnākam Evertu savu Kārli, kurš Jāņojās pie sava dēla Žorža. Tur bij visa viņa ģimenes meitas ar bērniem un znotu. Es gaidīju Kārli, bet atnāca šis znots Arturs un kurš nebrauca līdz sievai uz Liepāju un vēl kad bij jābrauc visas uz Tallinu.
Šis trīsdesmit trīs gadus vecais igaunietis, mazais purcīķis, nācis lai satiktos ar manīm. Viņš dabūjis dzirdēt ka Veltiņa"
1268882,"pirmās ziņas dzirdēju es. 
No visas pasaules pienāk apsveikumi. Arī Amerikas - VSV. prezidents Kenedijs atsūtījis telegrammu. 
Jā, tas ir, mums mirstīgie pat neaptverams notikums, bet tiem, kuri dzims tas būs jau parasts lidojums.
Svētdien 23. aprīlī.
Pamatīgi jauka diena. Ēnā 16 gr. Bet kur tad saulē? Un tāpēc pirmo dienu izbraucu ar riteni. Sarkanā biezajā kleitā, jutos atkal kā gadus no sevis būtu nometusi, ne tikai kā ziemas drēbes. Apbraucu riņķī ap kapsētu un garām braucot Jaunsleiņa namiņam, pieturēju un iegāju apciemot. Viņš bij rakstījis, tā kā šij nedēļā atnāk pie manis, bet tā kā neatnāca, tad vajadzēja apciemot - droši vien atkal slims. Jā, viņa kāja nav vesela, iznākot no slimnīcas, nevar tomēr brīvi staigāt, jāklibo. Nabaga Jaunsleinis! Un viņa tā gribētu priecāties iet un jūsmot par pavasari.
Un par mani? Laikam jau gan. Un sieva viņam knapi tik kustas pa istabām un resna kā zīlonsis. Cik dabā ir skaista, tik pat arī neglīta - ši tā atļaut veidoties cilvēkam ir liela apsūdzība dabas spēkiem. Cilvēks tiek bezjēdzīgi sakropļots un pie tam vēl tas notiek ar sāpēm un ciešanām.
Nupat man ienāk prātā, ka es rakstu par svešiem cilvēkiem, bet nerakstu par savu jauno, skaisto cilvēku - Termiti.
Šodien es skatos uz viņu un teicu:
- Cik tev ir smukas uzacis, acis, plaksti, zobi un lūpas un viss izskats tik maigs un bērnišķīgs. -
Jā, to es redzu savai Termitei. Bet es redzu arī ka viņā nav kā vajadzētu formas: kaklis, krūtis - labi, arī viduklītis un"
1268895,"Pirmdien 12. martā. 
Sals krities, bet sniega tik daudz un snieg vēl tur klāt. Dziļa ziema. Šorīt divas reizes aizbraucu uz koku zāģētavu pēc brīvmalkas. Rezerves jau vēl lielas, ko vasaru savilku ar ratiņiem, tomēr jāvelk klāt, lai nevajadzētu pirkt malku, arī nākošo ziemu.
Otrdien 20. martā.
Rītu pavasara diena, bet sals no rīta 14 grādi. Sniega bagātība. Diena liekas būs mirdzoši skaista - saule krāso sārtas debesis. Braukšu uz zāģētavu pēc brīvmalkas.
Trešdien 21. martā.
Pirmā pavasara dienā ieradās strazdi mūsu sētas būrī. Šorīt pūta dienvidus vējš un tas viņus laikam atdzina. Bet sals vēl 5 grādi pusdienas laikā, tomēr saule spoža. Vēl ar ragaviņām aizbraucu pēc malkas. Bet rītu jau vairs nevarēs - būs vietām jau plika zeme.
Termija palika mājās no darba.
Svētdien 24. martā.
Pirmā diena bez sala. Ledus blāķi saulē šķīst, tek pažobeles.
Ceturtdien 29. martā.
Salst jo projām, šorīt atkal logi aizsaluši. Ledus kamaras ēnainās vietās uz ielām jo projām. Sētā, dārziņā sniegs sasalās un lēni kūst tikai ap pusdienas laiku.
9. maijs. Trešdiena.
Uzvaras un miera diena. Ir pārdzīvots karš un vēl tik daudz gadu pēc kara. Klausos dziesmās un maršās un apraudos par pārraidītiem kara"
1268893,"Trešdien 27. septembrī.
Bij iestājusies vasara, un tad jau pārbiedēja ar rudeni, sāka no jauna līt un kļuva aukstāks. Bet nu jau divas nedēļas tik mīlīgs laiciņš kāds reti var būt septembrī. Bez neviena vējiņa, saule un valgs siltums ar rudens smaržām. To patīkami izjust bij Nīcā, pie Ketijas. Kamēr viņa raka savas kartupeļu vagas, man atļāva upes malā sauļoties. Rītos gan liela rasa un pavēss, bet vakari silti, un debesis ar zvaigznēm un mēnesi. Var vēl ar plikiem lieliem un bez galvas lakatiņa, ko visu trīs vasaras mēnešus nevarēja, bij jāsalst, jāmirkst lietū.
Piektdien 13. oktobrī.
Kā vasaras rīts! Ar plikiem lieliem var iet. Es braucu pēc malkas ar Griķīti un Žannu. Ar plikiem lieliem un ķitītē un nemaz nav auksts, kaut ir tikai deviņi no rīta. Bet kur tad vēlāku, pie Valītes, kā vai sauļoties! Malkas savests daudz, šķūnītis pilns un sētā arī vēl kaudzīte. Bet Griķīšiem kaudze kā divu stāvu māja.
Sestdien 21. oktobris.
Jo projām laiks uzturas pasilts un sauss.
Otrdien 7. novembrī.
Oktobra svētki un liels notikums - šovakar Termite aizbrauc uz Melnās jūras piekrasti - Suhumu, Gagru un Sočiem. Dabūja ceļa zīmi un bez piemaksas.
Pirmdien 20. novembrī.
Eju pie Ainas pārgulēt, lai no rīta brauktu uz Rīgu - Vēra aicina.
Otrdien 28. novembrī.
Šorīt pārbraucu no Rīgas."
1268883,"dibentiņš labi, bet tās ciskas vajadzētu būt citādākas, tās ir par vājām un tāpat celīšiem trūkst apaļuma. Lieli, tie arī mazliet varētu būt apaļāki, tad tomēr pie viņas slaiduma, var iztikt. Pati viņa ar sevi ir ir nemierā un kaunas par savu vājumu, bet ēst neēd un es nevaru saprast ko darīt cik visa šī viņas izmeklēšanās ēdienā, uztrauc mani katrā ēdiena laikā.
- Tev ir visa miesa nosēta ar dzimumzīmēm - es teicu, - ja tev būtu bērns, tad viņš tām dotu planētes nosaukumus. - Par šiem vārdiem viņa mani tūlīt apsauc. Nesaprotu kas tā par meiteni, nu it nepavisam viņai nepatīk dzirdēt kaut kas tāds, kas attiecas uz dzimumattiecībām. Tā kā tāda desmit gadus veca, bet arī tāda, meitene sākumā par to slepus runājām un minējām, kas un kā. Bet mana Termite nav vēl ne lāgā pieaugusies. Un par to man ir tik žēl, ka viņas dzimumzīmes neviens vēl nav skūpstījis. Kaut jel šo vasaru kāds viņai rastos! Viņa ir tik vientulīga. Bet ja es vēl nebūtu? Kāda tad būtu viņas dzīve? Varbūt tad jau kādu būtu pārsaukusi mājās.
Sestdien 6. maijs.
Bij liels sausums un putekļi, bet pirms divām dienām uzlija un šo nakti nolija krietni un līst visu priekšpusdienu. 
Gribēju braukt pēc ievām, aizgāju jau līdz autobusa, bet tā kā nevarēju to sagaidīt tad atgriezos atpakaļ. Skatos kaimiņu dārzā ieva jau drīz būs balta. Tātad būtu jāpasteidzas! Pašlaik runā Hruščovs Armēnijā.
Bet mani kaut kā sāk nogurdināt visi šie mudinājumi, slavinājumi un lielīšanās. Sociālisma laikmetā vēl tik daudz trūkumu, netaisnības un noziedzības no cilvēkiem kuriem dota uzticība, bet kura pārvēršas blēdībās."
1268887,"nopietni, lūdzu lai iet prom, un kad neklausīja, tad durvis pati attaisīju un skrēju uz istabu celt augšā saimnieci. To viņa negribēja pielaist, dusmodamies tad pa ceļu aizgāja. Bet gulēt vairs mierīgi nevarēju, sēdēju uz ceļa un gaidīju gaismu. Pēc tam, ka sētiņa jau visa bij gaiša tik ielīdu atpakaļ savā migā.
Likām nekad tur vairs neiznāks būt. Bet nu par vasaru un kuras kā nav tā nav. Lija jau visu maija mēnesi. Jūnija pirmā pusē viena nedēļa bij karsta, un mums par to laiku remontēja dzīvokli. Bet nu tikai līst, vētras, un ja nelīst tad auksts un mākoņains. Šij mēnesī pavisam kādas četras dienas ir bijusi tīra saule, bet tā vienmēr uzlīst. Ļaudis runā ka līšot septiņas nedēļas, jo sāka līt 10. jūlijā. Bēdīgi pavisam!
27. jūlijā - ceturtdien.
Biju iesākusi iet jūrā - ar 21. piecas dienas turp gāju un izpeldējos, kaut arī nebija pat ne silta diena, bet saulē varēja pajust vasaru, un ūdenī bij tīri silti un patīkami. Arī smiltīs, krūmos varēja pasauļoties. Bet kad aizgāju sesto reizi, tad jūrmalā nebūtu bijis par daudz ziemas mētelis un cimdi. Baltas, lielas bangas vēlās, cilvēki apģērbušies tupēja aiz krūmiņiem, bet ūdenī redzēju divus. Man nebija dūšas to darīt. Šodien vēl aukstāks, melni padebeši vien vien veļas un rudeņa iespaids un aukstums. Vai tiešām 61. gads būs bez vasaras? Gaidījām to, bet tās vietā rudens klāt.
Dzidrai šodien dzimšanas diena, un es uzrakstu septiņas paskārtes - izmeklētas un uz katras kaut ko piemērotu uzrakstu. Termija ienes, un pati no savas puses - Ķīnas dvielīti."
1268362,"to taču es minēju pagājušo gadu arī. Nuja, par porcelna zīloniti rakstīju - par dāvanu, bet šogad jūsmoju par dzīvu, itkā tas man būtu dāvināts.
Nu, kādas ir manas dāvanas? Visa zemes lode! Jā, zeme, pasaule - globus, tas man vēl uzdāvināts no Valda, un vēl kurvītis ar kūkām, to piecelties atradu uz galda paslēpu zem avīzes. Patika, ļoti patika - saldu baudīt brokasti, kas ātri apmierina un piepilda ja ir bijusi vajadzība pēc brokasta.
   Jau vakars, pat nakts. Valdis guļ... viņš guļ uz kušeti, es dzirdu viņu elpojam - viņu elpojam un pulksteni tikšam. - - -  Ko vēl? nekā, it nekā vairs istabā nav bez Valda un pulksteņa? Jā, kas lai būtu vēl, kam vēl jābūt? Kas varētu būt? - Nav taču nekā! Nu nav, nav, nav! Bet ir, ir visādi citādi kā bij un kā vajadzēja būt! Kam vajadzēja būt? Krellēm man ap kaklu? Jā, varbūt! -
1.
Jekaup, tu mani šodien piekrāpi, bet tavs skūpsts ar kādu tu mani atkal šodien noskūpstīji, liek man to pieciest un piedot. Labi vien tik ir, ja tā, tad varu dzīvot mūžīgi šij pasaulē. Bet tu pasmējies par šiem maniem viegliem vārdiem, jā, tu Jekaup pasmējies.
Pasmējās, viņš tikai pasmējās, bet nesmējās, un tāpēc es šonakt esmu drusciņ laimīga.  Ha! Es esot laimīga! Jā, jā, jā, laimīga gan, salīdzinot šo dzimšanas dienas vakaru ar pagājušo. man šonakt nav izmisums un bēdas, jo viņš - Jekaups ir spiedis un saspiedis manu abu roku pirkstiņus smejošās sāpītēs."
1268397,"bij vairāk kā 20 sugas. Tas bij oriģināls apsveikums, bet tad jau es rakstīju, kā tās visas un pēdējās. Es domāju gan kā viņš to puķu buntu būs uztvēris kā jau mākslinieka dvēsele, bet viņš nebij arī to sapratis un pateicās pilnīgi prozaiski. Tā tad viņam nav mākslinieka dvēsele!
Vaj tagad viņš nav dusmīgs un varbūt drusku nokaunējies redzot sarkanās krelles? Vaj viņš saprastu kas tās devis?
Jekaups atkal vaj visu nedēļu man neparādās. Un man tā saspiežas sirds ja dzirdu veram viņa durvis un apstājos un klausos un gaidu lai nāktu pie manīm. Bet nenāk, nenāk, nenāk! Mākoņaina, vētraina diena, es arī nekur negribu braukt. Un kur lai viena brauktu, vienmēr tik viena! Vairāk es nekā nezinu kai tik par savu istabu pakrāmēties un kā vakars - tā gulēt, ar vienām un tām pašām smacējošām domām: cik ilgi, cik ilgi tā tas vilksies? Vaj tiešām nu man būs jāsamierinās ar sevi vien, ar savu visšausmīgāko vientulību? Priekš kam mana glītā istaba, priekškam viss: veļas pūrs, un kleitas un virtuves, trīs jaunie alumīnijas katliņi, kam es iekš viņiem vārīšu? Kam manas grāmatas - mans literatūras pūrs? Kam sakrātie, salīmētie avīžu izgriezumi - kā zinātnes un gudrības pūrs? Ak, ko lai viena tos šķirstu, ko glabāju? Un etažera pilna no viņām! Man patīk noskatīties, bet viņas liekas, arī kā aizmirstas, atstātas. Tagad es lasu Treimaņa kopotos rakstus; piecas grāmatas, Valdis tās dāvināja - no Annas tirgus. Lasu tās dzejas, kā lūgšanu grāmatas, itkā uz laiciņu varētu savu sirdi mierināt, jo par vientulību, vilšanos un citām visām dzīves bēdām Treumanis tik labi ir sarakstījis. Viņš saka, kas sirdi meklējot, tam jau tā ir rokā. Ak, ar paša sirdi nepietiek, nepietiek, vajag otres, - otra sirdi! Bet tādas nav un nebūs, nebūs! -"
1268401,"Otrdien 11. augustā.
Saplūcu mūsu dārzā puķes un novedu vienai mūsu kora bijušai koristei, Helenei Siksnai, viņa ir arī partijas biedrene. Viņa ir ļoti trūcīga, dzīvo viena pati un pelnās ar šūšanas darbiem. Bez tam viņai vēl ir kliba kāja un vispār vājš organisms. Bet viņa ir savāda meitene, (zinās ap 26 gadi.) smalkjūtīga, kautra un reti sirsnīga, un visā visumā apslēpta mākslinieces dvēsele: tā izpaužas mīlestībā rakstīt dzejiņas, zīmēt, spēlēt vijoli (kura tagad ir ielikta lombardā) un vēl, redzēja manus veidojumus, un tagad izveidojuse no vienkāršiem mūrnieka māliem, trīs intersantas galviņas. Lieliski viņai izdodas sejas, es tā neprotu. Ja es pie viņas noeju, tad viņa ir priecīga un pateicīga. 
   Ilgi neuzkavējos, braucu pie Šķēdes tilta pēc zemeņu mētrām. Starp krūmiem vēl var atrast smukas odziņas. Plūcu ar visām lapām un sasienu buntā kā rozes. Par nelaimi tik uznāca lietus un man mugurā tikai gaiša kleita. Gaiss viss nomācies uz pārstāšanos tik drīz nav ko gaidīt, tāpēc braucu līdz Aspazijas birzei. Tur apstājos sasprindzinātās baterejās, līdz noskaidrojas. Tad kāpelēju pa akmeņiem kā kalnu kaza. Vaj es neesmu jocīga, varu būt atkal tik jautra, priecāties pati par sevi, par savu veiklību, par kleitu kurā izskatos tik smuidra un viegli, nesaspīlēti gracioza. Taisu visādas kustības ar rokām stiepdamās pret sauli, kura jau atkal parādās. Un tā aizmirstu visus tos kuri man tā liek ciest un niecīgai sajusties. Te, kur no kokiem rasa līst, kur garās sarkanās puķes aug, kur govis ganās, kur tālāk vilciens svilpj un aiziet tarkšķēdams, un viss tomēr atkal paliek tik kluss un netraucēts, te man ir labi, nav šoreiz vientulības ne ilgošanās. 
...."
1268366,"Otrdien 14. jūlijā.
Un šodien ir atkal dzimšanas diena - Valdim. Es viņam neuzdāvināju nekā, tik mazdrusciņ savādāku brokastu galdu saliku, un puķītes no mūsu dārza. 
Bet toties viņa meitene to atcerējusēs jau vairāk - trīs rozes iedevusi. Viņam pirmie ziedi no meitenes - no meitenes kura to mīl. Viņš arī mīl un viņi ir laimīgi.
   Bet šogad rozes nesūtīja. Mani draugi nekā man neuzdāvināja; Jekaupam nebija naudas, pats atzinās - nevarējis krelles nopirkt. Es gaidu tās uz priekšu. Bet man tās solīja vēl kāds cits draugs dāvināt kad ziemu par tām ieminējos, gatavodamās uz kora vakaru kur čigānu dziesmu izpildījumā būtu tās piemērotas, un pie sarkani ziedainās kleitas. Tas draugs teicās jau esot veikalos pie sarkanām krellēm prasījis tik neesot tādas bijuse. Bet tagad atkal esmu tās pieprasījusi no Jēkaupa. Ak, es toreiz tās būtu vēlējusies no viņa, tik šā kā tā tas nebūtu piepildījies no viņam tad kā dienestā sastāvošam vēl mazāk bij nauda. Bet ""viņš"" bijušais ""Strādnieku Avīzes"" atbildīgais redaktors, tās varēja nopirkt. Es būtu lepojusēs ar krellēm varbūt drusciņ par spīti Jekaupam un lai tā nestu tam arī drusciņ greizsirdību un varbūt viņš sāktu laboties. 
2.
Bet ir pagājis laiks, solījums aizmirsts un aizmirsta es pati. Šovakar dabūju dzirdēt tik neglītas lietas kā es aiz nepatikšanām nezinu kā sevi apmierināt; viņš Jātnieks satiekoties ar vienu šķirtu sievu jau labi gados ar lielu meiteni 12 gadus meiteni. Tā tad viņam atkal silta vietiņa, ejot katru vakaru uz koncertiem, un vēl zem rokas. Ja tas būtu taisnība tad es viņu tikai varu nosaukt... nu, par... nē, man trūkst vārda priekš viņa."
1268378,"Bet viņš palika vēl nekustīgāks, tik sacīja: ""Sit vēl, es palikšu ciets kā bijis!"" Ko man bija darīt? Es ieskatījos dziļi acīs un man likās ka viņās tomēr ir mīlestība, bet tikai no tēva iedzimta spītība un cietsirdība ļauj viņam panest šo traģēdiju. Es teicu: ""ja nav nekas grozāms, tad šovakar tu redzi mani pēdējo reiz.""Un es runāju, runāju vēl daudz un visu aprādīdama. Tad viņš pienāca, saķēra, apkampa, skūpstīja un teica balsī aizkustinātā: ""es nebūšu vairs tāds, es būšu citādāks, es būšu citādāks!"" Viņa seja glaužas atkal gar manu un viņa rokas spiež manas un man atkal ir tik labi, labi kā mežā rīta atmodā; sāk saule spīdēt un putni dziedāt un viss uz dzīvi, uz dzīvi sauc!
4.
Svētdien 2. augustā. 
Šorīt uznāca Jēkabs un kad nogāja, tad uz kumodi radās maza, sarkana kartiņa. Es jau zināju, tur būs krelles. Jā, sarkanas kristāla krelles. Tūlīt aplieku, pie, nupat pašūtas baltās kleitas, ar sarkano samta lenti pārsieto, krelles labi izskatās. Bet kā es zinu kad labi? Viņš Jēkaups neteica nekā, kad arī uzprasīju, viņam tas esot tīri vienaldzīgi. Tā tad nav vairs tās acis kas papriecātos kāds viņa meitenes izskatās. (Mūsu koridorā saskatījos ar diviem puišiem kuri noteica ""smuka meitiņa"".)
Tad mēs gājām uz lauksaimniecības izstādi, arī viņa mama. Man tā rādās ka ar mani vien viņš negrib iet. Ejot viņš visu laiku turas mātes pusē. Pie izstādes vārtiem liela ļaužu drūzmēšanās, viens lats ieeja, negribam to maksāt, jo rītu šā kā tā būs pazeminātas cenas. Uzejam uz Annes tirgu."
1268391,"mani ir mocījis ar savu erotiku, kā gribējis lai reiz tam piederu. Zināms, es nepaliku neatsaucīga, bet tik tālu tas nevarēja iet, jo taču viņš - Jēkups. Bet tomēr, tad es Arturu gribēju, un gribēju Jēkapupu aizmirst. Es kāvos ar savām jūtām. Ak, es nezinu, es viņus mīlu abus! Varbūt nevienu - man tikai vajag cilvēku, cilvēku!
Un labu, mīļu, patiesu izturēšanos pret mani. Man vajag otra domas un savas dot otram un reizēm mīļu glāstu un visu, visu ko mīla var dot! Manās asinīs darbojas viss tas kā man ir vajadzība pēc seksuāliem pārdzīvojumiem. Reizēm es sajūsminos par visu kas ir vīrietisks, es sajūsminos pate par sevi un pat uznāca tāda vēlēšanās iet un saukt Arturu - lai dara ar mani ko grib. Lūk tāda es esmu! Un jo vairāk Jekaups parāda savu lauvas spēku un dabu, jo vairāk viņš man patīk; jo caur visu to, viņš var būt vismaigākais, ja tikai viņš paskatās acīs, apliek rokas ap pleciem un atliec galvu un noskūpsta, - nu, tad ir beigas - deg miesa un prāts.
Arturs tāds nav, viņš prasa tūlīt visu un tas izsauc kaut kādu pretēju sajūtu. Viņš neprot iepriekš sakarsēt kā Jekaups, un tāpēc, es viņu esmu varējusi noraidīt. Bet man patīk kad viņš tumšās drēbēs uzģērbies, ar portfeli padusē iet pa ielu. Viņš iet stingri un laka kurpes kājās. Man patīk vīrietim smalkas laka kurpes. Vīrietim laka kurpes piedod maigumu, smalku gaumi, pazīt sievietes nožēlojamo psihi, prast pret to akurāti un nevainojami izturēties - jo smalkas kurpes dod smalkus ceļus un smalki ceļi, smalkas domas. Bet vaj Arturs tos ceļus iet un tās domas domā? Ai nē, viņš nepavisam neprot domāt, neprot izturēties pret sievieti - dvēseli. Viņš tik prot izģērbt to no burstitēm un tad ar mīkstu roku, mīksti paijāt pieejamo. Nē, tādās lietās viņš nav valdzinoš! Bet tomēr, es nodrebu viņu uzskatot. Kas tas ir?"
1268387,"begonijas un leduspuķes zied. Un divi rožu ziedi smaržo kā žēlabām apreibināti... Es tik ļoti gribēju ar Jātnieku parunāties, gaidīju un domāju kā viņš pienāks klāt un jautās un teiks kādu vārdu par šīm rozēm un visu citu ko viņa acis redzēja, un ko padomāja atcerēdamies ziemu - kā bij toreiz un tagad. Bet viņš aiziet ar citiem. Es ar riteni, uz šoseju tiem pabraucu garām.
Ar katru rītu, tur darba esot, man paliek nepanesamāki, man ir tā itkā es gribētu un varētu kliegt aiz sirds mokām, par šitādu viņa briesmīgo cilvēka dabu un prātu; nu jau ir gandrīz divi mēneši un mēs neesam ne vārdu pārmainījuši. Paiet dienas un nedēļas un viņš klusē kā mani nemaz nepazītu, kā nekad ar tādu nebūtu bijusi darīšana. Priekš divām nedēļām es trīs dienas darbā nebiju, paslimoju ar vasaras ""influneci"", tad Valdis gāja un otrā dienā Jātnieks atsūta vēstuli: gribētu atnāks, bet esot neērti, par ko, to jau es pate zināšot, tad viņam būtu ļoti daudz man ko teikt un laikam es viņu būšot nosodījusi kā neatcerējies manu dzimšanas dienu, to esot aizmirsis un nu nezinot kā vainu mīkstināt.
   Par to vēstuli es nelikos ne zinis, un viņš tāpat. Cik muļķīgi! Viņš dēvējās man labākais draugs, ka bez manas dvēseles dzīves viņš nevarot savu dzīvi neiedomāties, es esot viņam nepieciešama vajadzīga. Un tādus mīļus vārdus pēdējā laikā viņš man klāstīja pat vēl tālāku gāja - par savu dzīves biedri mūžīgo mani izredzēdams. Es zināms tam vērību nepiegriezu, bet tomēr bij labi sajusties tā kaut ko klausoties, un galvenais bij cilvēks ar kuru var parunāt par visām lietām, ar kuru runas un domas nekad neizsīkst. Es neprasīju viņa mīlestību, bet ja dod, tad varēju būt tikai laimīga, par to ka mani atzīst, ciena un mīla izplūst kaislībā. Ak vai, kā viņš šo zienu un pavasari"
1268393,"Svētdien 9. augustā.
Šorīt kantorī Jātnieks svilpjo un kunkurē dziesmas. Vaj tas atkal nerāda cilvēka šauro prātu; viņš var būt omulīgs nezinādams kāda es tai brīdi sajutos, man vispāri ir tik smagi kantorī kā es tur neciešu uzturēties, ne arvienu man nav ko runāt, visas iznesētājas tik tādas zostiņas un pie tam nelaipnas un nebiedriskas. Nekad, par šiem astoņiem gadiem tik apgrūtinoši man tur nav bijis, kā tagad. No visiem tik atstāta un neievērotu, un pie tam kad es tik ļoti alkstu būt biedros ar cilvēkiem. Vēl bij Jātnieks, tam smaidīju, jokojos un vārdus izmainījām, bij jautrāki rīti. Tu, es nezinu kā to izturēšu ja tiešām viņš nesāks par mani interesēties! Kaut varētu izciest! Man jau nav vajadzīga viņa draudzība, ne mīlestība, bet tikai kā cilvēks sāktu izskaidroties, atzītu savas vainas, atvainotos un lūgtu lai es tam vēlu laimes - ""jaunajā mīlestībā"". Ja, to es tik gribētu, lai tikai runātu un saprastu ka arī es esmu cilvēks un sieviete un meitene, kura tam puķes sūtīja uz skatuves kad uzstājās kora vakarā ar savām solo dziesmām. Es viena no visām iedomājos puķes uzsūtīt un tas tik jauki izskatījās kad vēlāku starp citiem koristiem viņam sarkans zieds dega pie krūts. Es viena par to jūsmoju. Un tad dzimšanas dienā, agrās, dārgās maipuķītes es nonesu viņam mājās. Tad viņš cienāja mani ar vīnu un kūkām. Spēlēja patafons un mēs pat dejojām un viņš izteica vēlēšanos ar mani tā pamatīgi izdejoties zālē. Dziedāja viņš pats un spēlēja klavieres. Un runājām daudz par mūsu jūtām, viņš mani - mazo knausi gribot paturēt uz viesim laikiem - ar mani mūžu nodzīvot. Jā, tā toreiz mēs runājām. Un tagad viss tas sagāzts un kā sabradāts. Un 17. jūnijā viņa vārda dienā es iesūtīju klēpi puķu, ar visvisādām puķēm, sākot no ugunspuķes līdz rozei, skaitā
6."
1268415,"Svētdien 6. septembrī.
Nuja, taču jau bij šīs dienas rīts, kad Jēkaups no manis nogāja; viņš uznāca plkst. desmitos un nogāja pusdivos. Es jau biju apgūlesēs kad uznāca, jo biju pie Laumaniem, vannā mazgāties.
   Es plunčājos siltā ūdenī un no citas istabas - viņu zāles, atskanēja radio koncerts. Un tad es iedomājos ka Olgai ir labāki kā man: istabu istabām, divi bērniņi - astoņus gadus Viesturs un četrus gadus Dzidra, viņai ir ar ko nodarboties, gar ko priecāties. Kaut arī man tā būtu, ka varētu savam bērnam lasīt priekšā stāstiņus, kā tagad Viesturs to grib lai daru. Vaj tad es nevarētu ar Jēkaupu apprecēties un dzīvot mūsu nama trīs istabu dzīvoklī! Un tad arī mums būtu radio un sestdienas vakari būtu daudz citādāki kā tagad. Un es domāju, ja Jēkaups šovakar uznāktu, tad es to pateiktu. Bet es nepateicu tā, es pateicu citādāki, kā es grib'tu vairāk pelnīt, iziet no visa šī trūkuma, tad ieņemt to dzīvokli, ērti, tīri un gaiši būtu visapkārt. Būtu radio. ""Sestdienas vakaros es tevi gaidītu atnākam. Es apģērbtu jaunu un smuku kleitu. Tu atnestu vīnu un saldumus un tā mēs savu mīlestību turpinātu."" Ko viņš par to domāja, es nezinu, viņš bij noliecies pār mani, galvu uzlicis man uz krūtīm, atļāvās lai manas rokas apkampj tā kaklu un paglauda matus. Bet drusku viņa elpa oda pēc dzēruma. Jā, viņi uz četriem esot izdzēruši divi pusstopi. Man nepatīk šī viņa tukšā vīrišķība. Nepatīk kā vienaldzīgi un gurdi savelk acis un runā par dzīves nevērtību un pat apnikumu. Viņam ir apnikums, nekā nevajagot, nekā negribot. Un tad es teicu ka tas viņam viss caur mani, ka es esmu par trau-"
1268354,"Dienas grāmatā ierakstīti:
- 1931., 1932., 1033., 1034. gads;
- 1947. gada 18. oktobrī pl. 6os no rīta Veltucītis atgriezās Liepājā;
- 1955., 1058., 1960., 1061., 1962. gads un 1963. g. līdz 19. 01 iesk;
   Kā arī beigās ielīmēti
1922. gads no 12. - 30. decembris un 1923. gads no 23. - 28. janvārim."
1268358,"Piektdien 3. jūlijā 1931. gadā.
Ja, tiešām šodien ir trešais jūlijs, un tas pats vēl kurš zeltā iespiests uz grāmatas vāka muguras. Tā tad man dzimšanas diena! Un Valdis man šo grāmatu ir uzdāvinājis, jau vakar to dabūju, bet man būtu labāki pateicies to šorīt saņemt. Nu, viņš to bij kā pārnesis no grāmatu sietuves un tāpēc gribēja to tūlīt man parādīt, kad es tur pie viņa darbnīcā iegāju tik steidzīgi, sajūsmināta un stāstoša; Liepājā ieradusīs zvērnieca ar divisimti dažādiem dzīvniekiem. Un tur uz Annas tirgus laukuma ceļ teltis ar zīloņu palīdzību. Tur starp ikdienišķo ļaužu pūli kāpj un grozās šie dzīvnieku milzeņi. Mana sajūsma ir tik liela kā Valdis to apbrīno un smejas par manu ""šeftešanos"", kā izsacīja. Bet vaj tas nav savādi kā manā dzimšanas dienā es rakstu atkal par zīloni."
1268405,"Trešdien 12. augustā.
Šodien nelīst un es atkal nobraucu vakarējā vietā. Uzgāju aveņu krūmus un pa ogai salasīju kādu pus litru. Iebēru burkā un ar cukuru sajaucu, būs kādreiz pie tējas aveņu suliņa pieliet. Zemenes nu ir visas nolasītas, dārgās ogas. Starp tiem krūmu čumuriem, nātrēm, dadžiem un citiem mežonīgiem augiem, paspīdēja kāda rea, rea sārtgalvīte man par prieku. Bet nu vairs nav, nav kas bij krūmāju skaistākā dzīvība... jā, kā krūmāju vasaras dzīvība.
   Trešdien 19. augustā.
Kaut kādu spītes prieku es gribu tagad ierakstīt, lai gan tas pieder vakardienai - un pati lieta vakarējam rītam, kantorī. Pēc divu mēnešu, bet kaut kādas personīgas sarunas ar jūrnieku, pēc visu rītu muļķīgās klusēšanas, uzreiz viņš jautā: ""kur tu tās krelles dabūji?"" 
   Tādu jautājumu nebiju sagaidījusi un mani pārņēma tādas dusmas, skatīdamās tam acīs, atcirtu: ""tu nezini, - no tevis..."" Iegāju otrā istabā paņēmu mēteli un iznākot paskatījos uz viņu, cik gara lūpa tam bij. Un tad es teicu vēl ""kāds putnis tās atnesa un teica, ka tās sūtot, draugs Arturs."" Ai, tas viņam bij par daudz, pienāca man tuvāku un viņa vārdi bij tikai tie: ""nevajag zoboties."" ""Nezobojies tu, nezobošos arī es"", atbildēju, paņēmu savu avīzes somu un aizgāju. Tas man patika ka biju tik attapīga tam atcirst. Ak, kā tas viņam ķērās! Tā vajag, tā vajag draugus pārmācīt! Tas tik daudz ar vienu, bet ar otru draugu? Vakar Bumbulene nebija mājās un es iegāju pie Jēkaupa. Ēda vakariņas. Piesolīja arī man. Ēdu, un ēdām no ""vienas plekstes"" - tik draudzīgi, kā kādreiz... toreiz..."
1268383,"Piektdien 7. augustā. 
Nu ir atkal puķu laiks: zied dārzā puķuzirnīši un asteres, bet kā krāsotas - visas lillā, bet bet es būtu gribējusi sarkanas un baltas. Mans stūrītis - mana pļaviņa ar kuplu zāli noaugusi... šogad viņu neviens nepļau... to memsītis darīja, sažāvēja un bij siens gulēšanai. Un es pati šovasar maz tur guļu, kādreiz Anna ar papu svētdienās tur izlaižas. Bet man gandrīz neatliek laika tur vārtīties un arī kaut kā nepatīk. Un neviens mani nenāk tur meklēt, neviens mani nesauc pa gaņģa logu lai eju pusdienā; navsoļu, nav balsa kuru es gaidīju, kuru man vajadzēja. Es pate gatavoju pusdienu un ar riteni vedu Valdim. Un tā tās dienas paiet. Nav ko gaidīt, nav ko cerēt, bet ir ko skumt un skumt un skumt un domāt un raudāt... zināt, bet tomēr domāt un jautāt: kāpēc tam tā bij būt? Ak, memsīti, mīļais memsīti! - Par tevi, par tevi memesīti man atkal tik pulku asaru birst. Birst uz grāmatas lapām, birst uz puķēm kuras plūcu priekš tevis... Vaj rozītes jau novītušas, kuras tevi pagājušo sestdien novedu?
- - Es stāvēju un kodu lūpās lai neizplūstu asarās, kad orķestris spēlēja un sarkanie karogi par biedra Skudriņa kapu nolaidās. Arī toreiz orķestris spēlēja kad viņu glabāja un tu memsīti to dzirdēji un redzēji kad es dziedu korī un tad mēs nācām mājās - tu man rokā ieķērusēs un melnā - sarkanām puķēm drāniņā tev bija galvā... tā pate kas tagad... \ Biedrs no Rīgas tur runu, tad atklāj piemiņas plāksni un Jātnieks ar otru biedri noliek vaiņagu. Atkal spēlē un karogi pārklāj arī mūsu, iekopto zemes gabaliņu, zināms, ne jau priekš tā, bet karogi ir lieli un vējā tie brīvi izplešas, kā gribēdami apņemt un nožēlot tos kuri vairs nejūsmo par orķestra skaņām un sarkaniem karogiem - par skaistajiem, dzīvot aicinošiem karogiem. Tie dus un nezin kā sarkanas"
1268411,"Un tad, manas rokas - manas kailās, tievās rociņas ap viņa kaklu... Un viņa lielās, stiprās, sajūsmā, uzbudinājumā apņem visu manu drebošos ķermenīti... Ak, nav glābiņa! Ir atkal tikai viņš un es - tumsas apreibums... Te nelīdz ""nē""... manām kājām pat neļauj vairs grīdu skart... mani nes - viņš mani nes un norauj balto gultas segu. - Aizmiršanās. - Ne vārda vairs neteikusi, es izskrēju tūlīt ārā un uznācu dot Valdim vakariņas. Un apguļoties mocījos vēl vairāk; bij mirklis... viņš mans, mans pavisam bija... viņa gulta un viņš. Un nu esmu atkal viena un būšu viena. Vaj ciest, ciest? Jeb aiziet, aiziet? -
Trešdien 2. septembrī.
Šorīt Jātniekam labpatikās ierunāties un apjautāties vaj Cukura arī mani apciemojot, un tad teica ka viņu vajadzēšot likt kādam nošaut, par tiem viņas nedarbiem.
Bezkaunīgais nudien, es nodomāju tad teicu: ""tevi arī."" Uz to viņš atbildēja smaidīdams ""ej nu, ej."" Un tā vairāk uz viņu neklausījos un izgāju. Kāds nekrietnis, uz sievieti viņš tā var sacīt, uz to pie kuras skrējis, gājis pastaigāties, sēdējis ""ķinītī"" un nav kaunējies ar viņu runāt par precēšanos, likdams tai cerības. Un tagad viņš var ņirgāties. Ja viņa bij dumjā, mazticīgā, tad tomēr tās bija viņas stiprās domas un tikai viena vēlēšanās tikt mīlētais un neatstātai. Tagad nu viņa ceļ piedauzības trikus, kā atriebdamies, un viņam to vajadzētu saprast un nezoboties. Ko tur nu teikt, nav dziļākas saprašanas!"
1268374,"visu, visu un vaj tiešām viņš paliks nedzirdīgs uz manām vaimanām, lai daru ko darīdams bet šitāds stāvoklis ir jāizbeidz, jo es nevaru to pārciest - šo viņa nežēlīgo cietsirdību un vēsumu priekš manis. Bet viņš atbild ar jautājienu, jā, maz tad viņam atliekot darīt un taisās kā tik tiktu ārā pa durvīm. Tad es sašutu, es pieslēdzu tās. Un tad man jāredz viss lielākā nežēlība un neģēlība, kā viņš atver logu un lekšot caur to. 
Ak, viņš izleks pa logu un atstās mani kā ugunsliesmās! Jā ugunī, kā ugunī bez izejas es to brīdi sajutos. Tad es meklēju glābiņu, vēl viņš bija es saņēmu uz spiedu tā kaklu un lūdzu un saucu par mīļo Jēkaupu, lai viņš Velta, viņa mīļā meitene, viņa labais, patīkamais draudziņš. Ai, es nemaz vairs pati nezinu ko es darīju, tik zinu kā viņš palika stāvot nenoslīgs, nedzirdīgs un neredzīgs. Manī sāka elpa aptrūkt un vairāk nekā es neaptvēru kā tikai vienu - mirt, mirts, šodien tikai mirt. Bet tur stāvēja cilvēks ar tik daudz maiguma un daiļuma un mīlestības uz mani citreiz, kuru es saņēmu tādā pašā vasaras dienā, čij pašā istabā, čij pašā spoguļa priekšā stāvējuši ar savām laimīgām sejām un solījušies mūsu nākotni atdot mūžībai. Bet tagad šis cilvēks, šī man tik skaistā, mīļa galva un seja un acis un viņa smalkās lūpas, vairs neatrod neviena vārda, lai kāda, bet nekādu vārdu es nedzirdēju. Viņš stāvēja galvu nodūris un uzacis raustīdams. Un tā kā es nesagaidīju neko sakām, tad es situ, - ja es situ ar dūri kurā man bija atslēga rokā, pa vienu un otru pusi galvu un saucu kā sadauzīšu, sadauzīšu viņa galvu un tad pate savu"
1268381,"Tas šogad ir pavisam nabadzīgs un tukš. Arī te Jekaups iet itkā būtu viens, man jābūt uzmanīgai lai nepazustu, jāskatās uz kuru pusi nu ies, jeb pametīs ar galvu. Es eju nopakaļus, savas rokas berzēdama, bet viņam ne pirkstiņu nedrīkstu piedurt, ne arī laipnāki uzsmaidīt, jo viņa skats ir auksts, lepns un pat varens. Nudien, kā apsmietais, kā neglītais pīlēns es tecēju pakaļ.
Viņš ir iedomīgs uz sevīm, apzinās savu pārāko izskatu par citiem, netrūkstošiem teicieniem un jakiem un tāds kavaliers jau skuķēm patīk un tāpēc viņam pakaļ skrej. Bet es gan vairs ar viņu nekur neiešu, es pārvarēšu sevi, nevaru taču palikt viņam par piedauzību, par balstu. Tas ir briesmīgi, kur bija laiki kad ejot manu roku ne vaļā laida, un tagad, tagad... Es teku viņam pakaļ kā ganelis savam saimniekam, un tā arī uzsauc: ""negribi skābu gurķi?"" Nē! ""Gribu riekstiņus?"" Nē! ""Nu, ka ir, ies izbraukties ar karuseli!"" To arī noraidu un tā mana tirgošanās ir pavisam tāda smieklīga. Bumbrelenai patika no ģipša figūrām stirnas. Es sevī pasmējos un salīdzināju tās ar ""koķetīgām jaunkundzēm"". Bet ar Jekaupu gandrīz nemaz nevaru pabūt blakus, parunāt un kopīgi pasmieties. 
Viņš ir palicis panesams savā apsīkušajā klusēšanā un ar ironiskiem atcirstiem vārdiem. Daudz gan no viņa ironijas man patīk, tā nav muļķīga, arvienu savā vietā, bet viņa paliek apnīkstoša un nomāc katru nopietnāku domu un vārdu. Es jau parasti no viņa tieku pavilkta, bet zināms, to viņš nenostāda itkā es par to varētu apvainoties, es jau zinu kā viņš nekad par mani nesmiesies lai arī es kādreiz ko nepareizāki izdarītu, bet izteiktu. Un še mēs ļoti labi saprotamies, man liekas ka iekš tām zobgalībām ir viņa mīlestība."
1268369,"3.
Piektdien 31. jūlijā.
Jau pēdējais jūlijs. Vēl augusta mēnesis un tā vasara atkal pagalam. Un cik maz prieka no šīm vasaras dienām, cik maz izbraukts ar riteni kādā tālākā brauciena, cik maz būts saulītē un vispār tā šogad ir aukstā temperatūrā un aizsegta lietus mākoņiem. Un vēl mazāk no vasaras ir manā dvēselē; vientulīga līdz izmisumam, sarūgtināta, sabeigta, plosīta, apsmieta caur saviem draugiem. Es nesaprotu, kā es vēl vispār maz esmu dzīva? Kā es svētdien aiz psihiskiem pārdzīvojumiem nenomiru? Un tas viss ir caur draugiem, caur manu mīlestību un caur viņu bijušo mīlestību. Kas ir bijis, no tā vairs nav nekā, es esmu atstāta un aizmirsta un lai nu es viena savās domās un jūtās raudu un kliedzu, mocos un sitos nost, tas maniem draugiem vienaldzīgs. Jekaupam pagājušo sestdien bija vārda diena, un es, kā jau arvienu to parūpējos atcerēties. Nu kā varētu? Lai būtu kas savādāks un neparasts, nopirku 12 izmeklētas kartiņas un ar Valdu palīdzību uz visām ko piemērotanu uzrakstīju. Pie viņa durvīm ir kartiņa, un tāpēc arī man patikās lai  pastnieks tur iemestu un viņš aiz brīnumiem izņemtu - veselu čupu. Bet kā vēlāk man pateica ka tas viņam nekas sevišķs neesot bijis, pat neesot izskaitījis cik tās. Nu, kā man tas var patikt? Tik nesaprātīgs, tik stūrgalvīgām un kūtrām jūtām ir palicis mans Jekaups. Šī saruna tik arī tad notika otrā dienā un pie tam viņš pats nesapratās uznākt, bet man to vajadzēja caur logu uzsaukt, kad es redzēju kā viņš aizbrauc ar riteni. Un tad tūlīt viņš ķēra pēc pulksteņa - vaj būšot maz laika. Ja, es atkal runāju, atgādināju, atkal"
1268409,"Tad apskatos viņa albumus. Cik uzņēmumu ar svešām jaunkundzēm, cik kompānijās nav atradies, glāzītes tukšojis un omulīgi sajuties. Un varbūt tā ir zemākas šķiras sabiedrība, nu un bez šaubām! Kas tie var būt par cilvēkiem kurā atrodas mūsu īrniece, man blakus dzīvojošā šuvēja - 34 g. veca meita. Man teica par viņas kritušo biogrāfiju, kāda koriste, kuras precētais brālis ar šo jaunkundzi uzturot sakarus. Tas zināms arī no citas puses, un vispār viņa esot piederējusi pie ""meitām"". Un draudzenes viņai tādas pat. Un Jēkaups priecājas šitādā pulkā. Man bija grūti savaldīt savu riebumu pret visu un sāpes kuras atkal ķēra sirdi, es sāku tā vispusīgi par to runāt, par viņu, par sevi, par savām bezcerību un izmisumu dienām. Viņš tik klausās un atbild tikai vienu: ""es nevaru vairs būt tas kas biju."" Un es tā mocos, un salstu un gaidu kaut vismazāko siltāko vārdiņu un glāstu. Istabā satumsa un gar logu rūtīm sitās stipras lietu lāses. Mūs abu galvas bij atspiestas uz galda malas, mēs nezinājām vairs sevis, kas esim bijuši un kas esam. Viņš atceroties visu tikai kā sapni. Bet es, - kā pagājušo stundu. Tā tad, es nezinu, kas es tagad esmu, kā varu vēl paciest skatīties viņa, tik briesmīgi aukstajās acīs. Bij tikai viņa mīlestības acis vērstas uz mani, bet tagad tās mani vairs neredz, neredz kad mirstu aiz spēka trūkuma. Viņš pastiepj savu roku pār galdu un satvert manu. Ai, tā tomēr viņa roka! Tad vēl vairāk, viņš pieceļas, pienāk un spiež manu galvu. Es noskūpstu tā roku - viņa roku es noskūpstīju, kura atkal mani glāstīja. Un es negribu vairs nekā, kā tikai šos maigos glāstus sajust."
1268491,"- Nu... vai es nebiju tāds pinkains šunelis? - Jautāju tam, rokas ap kaklu aplikdama un stāvēdami pie viņa vārtiem un kurus, slēgdams vaļā teica - Te var nāves smaku dabūt, līdz tos atslēdz. -
Ko viņš atbildēja man? Nekā. Un kad es vēl ciešāki tam paglaudos un sacīju.
- Jēkaup, es darīšu visu priekš tevis... es līdz Grobiņai pat noskrietu tevis dēļ, ja arī šorīt to vajadzētu. -
- Eh... nu, nesāc jau atkal! - Un viņš no manīm atraisījās. Vai ne kā atgrūzdams? Jā - gandrīz.
- Nē, es nesākšu, es tik gribu tevi mazdrusciņ apkampt. Un nu atvadies! - Vieglā bučiņa.
- Un nu skrej uz sētu! - Viņš paspieda man pirkstus, un iegāja pa saviem vārtiem. Tiem vārtiem, kuriem es katru rītu eju garām, un tai pašā namā, veikalā nolieku piecas avīzes.
Sniedziņš viegli putināja. Es aizskrēju pie darba. Kantorī omulīgāki kā citos rītos, pārspriež par kora vakaru, visi arī negulējuši, noguruši, un tad runā katris ko jautrāku, ka apreibuši. Arī es. Un smējos. Smējos sirsnīgi un skaļi.
- Pirmo reizi es dzirdu kā Sproģa jaunkundze smejas - Brīnās Cukur jaunkundze.
Un par tiem vārdiem es smējos vēl skaļāki, varbūt pat skaisti.
- Ko tad, jūs domājat ka Sproģu jaunkundze smieties nemaz nemāk, ka viņa tik brēc vien? - Es atbildēju.
Jā, es smējos, smējos par spīti Jātniekam. Un viņš redzēja ka Jēkaups mani dzirdīja ar limonādi. Arī viņš turpat pie"
1268493,"Nujā, kas tad es par tādu viņa Veltu? Es jau tikai saimnieku meita, un īrnieks ir tikai viņš un dara ko apdomā un kā iznāk labāki.
Nesaprotu viss, kā es vispār maz esmu dzīva.
Un viss tas bij jādara zināms papam. Nu viņš zin visu kas Jēkaupam esmu bijusi un tā visu, visu, neko vairs nenoslēpu. Papus bij pārsteigts ir izbijies un žēloja mani un raudāja. Un kā pārmet, kāpēc to jau sen neesot darījusi zināmu, jo tad tās lietas būtu bijušas pavisam citādi."
1268496,"Uzmet acis uz manu cepurīti un tad pakavējas pie manis. Kāda gan es izskatos? Memsīti! Kāda nu tagad izskatās Tava Līnite, ""maisa"" drēbes cepurītē, kura Tev nepatika? Vai šodien man tā piestāv, kad sēra apvilkums?
- Jēkaup! Ko tu domāji kad ieraudzīji karogu? -
- Es - tūlīt tā neko, neapķēru, bet tad iedomājos kā...
- Redzi nu! - Es nevaru valdīt asaras. Jēkaups tur manas rokas un tad man ir jau vieglāki. Un kad viņš piespiež manu galvu sev klāt, tad liekas ka pavisam viegli.
- Jēkaup, vai tu viņu redzēji? -
- Jā. -
- Kāda izskatās? -
- Tāda pat... tāds pats memsis izskatās. -
- Es gribu redzēt! Nāc, iesim abi!
Es ļoti tevi gaidīju. Tu būsi pie manis un tad es varēšu skatīties. -
- Nē, labāki ne! Ir labāki ka tu neredzi un nezini kā viņa istabā ir gulējusi. -
Vai! Es nedrīkstu vairs savu memsīti redzēt.
Istabā uz galda, glāzā, ir trīs baltas tulpītes. Tās dos memsītim līdz.
   Atnāk Baldonis. Arī atnes puķīti podiņā.
- Varēja būt, tas ir, var būt daudz sliktāk - saka Baldonis.
- Es jau arī saku - mēģinu runāt es. - Vai tad nevarēja būt, gadīties ka vecāsmamas vietā guļ Valdis, jeb es. Un ja mēs nemaz nemierināsimies, var notikt arī tā, ka tiešām neizturam. Un ko tad? Vai tad Valdis neteiktu, ka mani atkal dzirdēt, būtu laime tāda"
1268490,"Kartiņas kuras Jēkaupam sāku sūtīt.
Vaj arī  šovakar izpūtīsim, izpūtīsi un apskatīsi savā 
....
 . Izpūtīsi 
....
 . Un vēl, bez tiem ko 
....
 .
Svētdien 21. februārī.
1932. gads.
Svētdien 21. februārī.
Gluži tāpat kā pagājušā gadā, šij datumā - mēnesī, rakstu dienasgrāmatā, pirmās, jaunā gada atzīmes.
Ko rakstīšu? Bet ko rakstīju?
- Memsītim ir sarkani nagi kā rožu pumpuri. - Es rakstīju.
- Memīti!.. Kādi tie tev ir tagad? -
   Valdis, tāpat kā tad, ir izgājis satikties ar savu meiteni. Tad es to meiteni nepazinu. Tagad? Viņa ir laba meitene. Mīļa, sirsnīga. Vakar viņa man palīdzēja sataisīties uz izrīkojumu - partijas kora, desmit gadu jubileju. Jaunajā kleitā iešuva sarkanās podziņas, kamēr es parīkojos pa ķēķi un pati gar sevi. Tad aizskrējām pie frizieres. Man salokaja matus, prinča lokās. - Vai patiks Jēkaupam? -"
1268482,"Vienalga ko, tik teic! (Eks-lince)
    Šorīt Ulmaniete man atkal pateica, ka vakar rīt, Jātnieka māte, to atnākusi meklēt, prasījusi cikos viņš atnācis pie darba. Sieva esot tur pie viņas mājās meklējusi, un sūtījusi lai nākot uzzināt kur esot bijis. Viņu starpā jau vairāk reizes - esot bijušas sadursmes. Vēl nav ne salaulājies un neguļ mājās pie sievas. Mēs palikām kantorī divi vien. Es skaitīju avīzes un liku savā somā. Un ko Jātnieks? - Kā no biksām gribēdams izlekt, tā viņš staigāja pa kantori, no viena gala uz otru. Tāds niķis viņam pirmo reizi. Tā kā galvu pazaudējis, kā no nelabā apstāts. Es paskatījos un pasmīnēju.
- Ko tu smīni? - Viņš to uzķēra.
- Tas smīns lai paliek priekš manis. -
Drusku bij piestājis kamēr jautāja un staigāja atkal.
- Nu, tu jau vari pateikt. -
Neatbildēju.
- Tu domā kad es štātējos? -
- Nu, var jau arī štātēties - un es smīnēju vēl spodrāki.
- Nav ko štātēties, - teica viņš.
Un es tam pasacīju, lai nebrīnos, kad saukšu to uz priekšu par - jūs. - 
- Kamdēļ? - viņš staigāt apstājās.
- Es citādi nevaru. - 
- No kura laika, no vakardienas? -
- Tas nav no svara. -
- Es domāju ka tas nebūtu vajadzīgs. -
- Es citādi nevaru. Pie labākās gribas, es par tu, vairs saukt nevaru. - Viņš tad sacīja, ka tādā gadījumā varot arī nesaukt nekā, varot jau"
1268488,"domājis par mani un gaidījis mani. Un tas cilvēks kurš tik bezgala ierasts. Ar kuru esim runājuši un sprieduši par dzīvi, par cilvēkiem, par precēšanos un par mīlestību, par viņa un manu mīlestību. Un kā viņš mīlot mani un vēlās lai to mīlu es. Un cik var, šij kantorī mani glāstījis, par manīm jūsmojis un aizraudamies skūpstījis. Un tagad, tagad viņš ir precēts vīrs, atdevis savu mīlestību, tai kuru ne gadu nepazīst. Un kura sūtījusi tam kartiņas, nesusi puķītes, savā dvēselē ar viņu dalījusies, tā nu stāv tik tālu un sveša un (liela) lieka. Varbūt arī, šim brīžam, es gribēju visu to izgāzt. Aiz dusmām izkliegt visus viņa nedarbus un necilvēcības bet es savaldījos atkal. Tik pat lepna un nesalauzta izgāju.
Nu tiešām, kad biju ārā uz ielas, viņš kļuva man tik vienaldzīgs ne kurš katris kurš pagāja garām.
Un es domāju ka man taču ir Jēkaups. Un es cerēju ka viņš tagad, no rīta puses, man uznesīs kādu dāvanu. Bet atnāca pusdiena, un viņa vēl nebija. Valdis izgāja. Es apgūlos. Nevarēju mierīgi gulēt. Pēc pusstundas iemigšanas atkal atmodos. Plk. bij pus divi. Tā tad nu vairs Jākautps nebūs. Viņš ir kur aizbraucis. Ko nu bij darīt man? Es izstiepos, cik gara biju un domāju - jā, tagad es vēlos mirt. - Man tā sāpēja krūtīs ka ar roku saķērusi es spiedu, lai nesāpētu. Es gribēju ko iedzert, lai nesāpētu. Un es plātīju muti kā sausumā zivs."
1268484,"no bezdievības, nevarēja tevi no manis brīdināt? Zināms, tu jau to nebūtu klausījies, jo izsacījies, ka, nekāda vara, tevi no manis nevarēs šķirt. Un ja tava mama būtu ļaunu prātu turējusi uz mani, man tas nebūtu paticis, un es pati būtu no tevis aizgājusi. Bet viņa bij vislabākā, un gribēja mani par savu vedeklu. Tik nu tagad viņa nāk pie citām domām ka es nevaru derēt.
Ak, cilvēki, cilvēki!
   Otrdien 29. decembrī.
Un nu tik es rakstu. Un rakstīšu par Ziemassvētkiem. Jau dienu, priekš Ziemassvētku vakara, saņēmu kartiņu no Jēkaupa: ziemas skatiņu ar dieviem maziem putniņiem, tā patālāku vienu no otra. Uzrakstījis: Visu to labāko uz Ziemassvētkiem! J- - -bs. Tā kartiņa ar visu to uzrakstu, mani uztrauca un lika domāt, kā tik nu arī man būs no tiem svētkiem. Es tad aprakstīju divas kartiņas, uz vienu kura bij ar zaļiem un dzelteniem rudeņa kokiem, bet arī, ar sniegu, rakstīju. (To jau viņš bij redzējis un zobojās ka tie neesot Ziemassvētki, bet Jāņi.) - Nav jau šis nekāds brīnums, bet tas tieši ir foto uzņēmums; jo, ja arī tie būtu vasars svētki, vaj Jāņi, - es esmu redzējusi daudzreiz, kur vasara jaucas ar ziemu. Kad nav vairs Tevis. Neredzēju ne zaļumus, ne puķītes, ne sauli. Likās ka arī uz zaļajiem kokiem ir sniegs, viss auksts vējos kokiem ir sniegs, un nav neviena kas apmīļotu. Varbūt tagad būs otrādi, - ja"
1268492,"bufetes dzēra alu. Viņš uzmeta man ātru skatu. Un bij... šij skatā bij greizsirdība... Jā, jā, Jātniekam saplok dūša, ja redz mani ar Jēkaupu. Kāpēc viņam nebij sieva līdz? Laikam taču, kā pie sestdienas vakara, kundēm bārdas jādzen.
Par ko vēl lai rakstu? Labāki iešu gulēt, nogurums. Man ir jauna gulta. Anna uzdāvināja. Galdnieks taisīja. Jēkaups izgrieza griezumus, tāpat kā uz skapi - vāzi ar rozēm. Gultu man dāvināja man apmierināšanu... Varbūt - zārka vietā. -
Drīz būs mēnesis kā pa gaņģi vairs nestaigā Jēkaupa soļi. Ātri, formāli uzteica dzīvokli. Un tieši, Jēkaupa dzimšanas dienā - 15. janvārī, man to nācās dzirdēt. Un no kā? No papus. Vai!... Un es... man augšā bij dzimšanas dienas dāvana - ""Veltas skices""-  un septiņi mazi zīlonīši. Ai, kāda es uzskrēju augšā! Cik šausmīgi bāla bij mana seja un vēl bālākas lūpas.
- Jēkaup... Jēkaup! Ko tu dari ar manīm? - Es domāju ka es būšu beigta, tāda es ieskrēju pie viņa un saucu viņu par riebekli un zvēru. Viņš turēja manas rokas. Bet es būtu gribējusi viņu nosist. Es viņam gādāju prieku, viņa dienā. Darbojos, pūlējos, domāju, rakstīju skicītes par mūsu mīlu. Rakstīju glītā grāmatiņā, ar zelta burtiem uz zaļiem vāciņiem un rozā lapiņās.
Bet ko dabūnu es? Kādu pateicību? Nu, pārsteigumu, kā viņi iziet no šī nama. Godīgi īrnieki, kārtīgi uzsaka dzīvokli, bet kaut kādas iepriekš pārrunāšanas. Un tas ir mans Jēkaups! Savai Veltai, viņš nevarēja jau ātrāki to darīt zināmu."
1268498,"tas brīdis kad memsītis vairs nenoiet. Viņu ness. Viņu ness un vedīs prom. Pavisam prom. Uz visiem laikiem. Aprakt... vedīs aprakt. Memsīti! Memsīti! - Es kliedzu. Nezinu kā valdīties. Bet varbūt es par daudz vēl valdos. Es pati noeju pa trepēm. Un nu... jā, nu es redzu, tiešām - zārks. Tumši dzeltens zārks uz melnajiem ratiem. Un tur iekšā ir mans memsītis. Apkampju un turu zārku. Tas ir mans, mans! Es raudu elsodama. Manu arī kā ļaužu ir pilna iela. Mani pie vienas rokas tur Jātnieks, pie otras Valdis. Spiežu galvu pie zārka un izmisusi raudu.
Rati lēnām brauc. Mēs trīs tūlīt aiz viņiem soļojam. Kaut ilgāki vilktos šis ceļš! Bet te jau ir ārā no pilsētas. Uz šoseju. Pūš vējš un putina sniegs. Es paceļu acis pa sniega klajumiem. Liekas še ir visa pasaule sniegā ieputināta. Bet nē, šī ir tikai plašā šoseja un tur - netālu Centrāl kapsēta. Pamazām viņai tuvojamies. Skujas! Arī skujas jau ir izkaisītas. Aiz kapu vārtiem tūlīt ir skujas un tā līdz kapličai. Man bailes no šīm skujām! Es negribu viņas redzēt! Es negribu tuvoties kapličai! Bet rati apstājas. Un kapličas durvis atveras. Es neticu ka notikušais ir patiesība. Es nemaz nezinu kāpēc mēs še esim atnākuši. Es dzirdu burkšķi uz ratiem un tad uz katafalka. Es redzu zārku. Tikai zārku es redzu. Jā, tas ir tikai zārks... vēl es nekā nezinu. Man tagad tur Jēkaups. Viņš ir maigs. Maigi runā, mierina"
1268474,"ārā. Nesaka arī neko, kad pateicu ka Jātnieks precas. Un ja es gribu pastāstīt kaut ko par viņu, tad neklausās. Es teicu: - saki, kāpēc mani neviens negrib, kāpēc mani nevar apprecēt, vaj tad es pēc sievietes neizskatos? -
Mēs jokojāmies līdz es nonācu atkal līdz brēkšanai, par viņa vēsumu pret manīm. Un es teicu - nu saki, kā es tevi esmu vajadzīga! Nu saki! - Un es ņemu un spiežu viņa roku.
- Lai tagad paliek! - saka Jēkaups. - nesāc jau atkal, - un viņš novilka roku man gar vaigiem.
- Bet Jēkaup! - es skatos un gaidu lai ko teiktu/
- Nu, lai paliek! - viņš izvelk ar pirkstiem man caur matiem.
- Jēkaup! - Es saucu vēl un manas acis un lūpas lūdza, pēc viņa mīlas. Viņš saspieda roku un izgāja.
   Svētdien 13. decembrī.
Kā šorīt noeju darbā, tad Ulmaniete aiztur mani un saka - nu... šodien avīzē...
- Paldies dievam! - Es atteicu. -
Jā, Jātnieks ir reģistrējis. Paskatos avīzē arī es. Viņa vēl nav. Un es skaitu pasta avīzes. Jau pāri par pieciem. Viņa nav. Pus seši. Vēl nav. Sievas jokojas, ka tas jau nu gan esot par daudz; pirmo rītu tūlīt nogulēties.
 - Jaunā sieva nelaiž vaļā, - viņas smejas. Arī es jokojos. Bet viņas domā, ka man sagrauzta sirds. Ulmaniete pasaka kad nemaz, jo es esot jau pateikusi kā jūtoties, jo es jau nebūšot muļķe kad caru vienu neprātīgu cilvēku iešot kreņķēties. Bet Ulmaniete saka ka Jātnieka sirdi grauzīšot kā ķirmji, ja neprecēja mani."
1268489,"Un izmisumu es jutu vislielāko. Un izejas neredzēju nekādas. Un es gribēju tūlīt celties... vaj nu ar Valda bārdas nazi, sevi sagriezt, vaj iet uz jūras moļiem. Bet tā gulēt visus svētku, - es nevaru. Un tad es dzirdēju kā atslēdzās Bumbuļu durvis. Es lecu tūlīt no gultas ārā, skrēju skatīties, kas tur pārnācis. Es redzēju - durvīs bij Jēkaupa atslēga. Viņš ir mājās! Un nu es ar viņu runāšu! Tūlīt, tūlīt es ar viņu runāšu, un es būšu šij dienā atkal glābta. Jā, un viņš pats jau nāca pie manis. Nāca skatīties kāda man egle. Bet tādas man nebija, tik skuju zari vāzēs. Viņš bij ģērbies jaunajās drēbēs, ar iedzeltenu krāgu un kuplu melnu tauriņa šļipsi. Es viņu saņēmu omulīgi. Viņš apsēdās. Piedāvāju cepumus un konfektes. Tad noliku vīna karafīti. Viņš šokolādes. Dzērām. Vēl uznesa pudeli no sava alus. Es jokojos. Un man taču vajag rādīties jautrai. Es biju ietinusies baltā vilnas lakatā. Viņš skatījās uz manu ģemperīti. Un tad es ieķēros viņa žaketes stūros, ar elkoņiem atspiedos uz viņa ceļiem, skatījos tam acīs un stāstīju kā biju to gaidījusi. Viņš tikai klausījās. Bet bij jau atkal steidzīgs, esot jāiet vienā vietā fotografēt. Es rokas ap kaklu tam apķērusi negribēju laist.
- Nu laid, - arī viņš mani apkampa, sev klāt piespiezdams.
Jā, viņam ir labi. Viņš ir skaists. Viņu mīl meitenes. Visas viņu aicina un gaida. Bet mani? -"
1268494,"1932. g.
   Ceturtdien 25. februārī.
Vai es rakstīšu par šodienu? Par vakardienu, un drusku atpakaļ citas dienas? Nē, es rakstīšu par pagājušo gadu, un dienu šij mēnesī un datumā. Es rakstīšu par Tevi memsīti.
Memsīti, to svētdienu, to vakaru, kad pie nama piebrauca auto, un Tu lēni kāpi zemē pa trepēm... lēnītiņām Tu kāpi, pieturēdamās pie manis un papus. Es sargājos lai nepiemītu Tam lindraciņu, bet vis uzmanīgāka biju pret Taviem soļiem - lai tos paturētu atmiņā... gadījumā ja no slimnīcas vairs nepārnāktu. Es katru Tavu solīti, kuru pa trepi, zemāk nokāpi, gribēju paildzināt. Un, iedomājoties, kā Tu kāpi, varbūt pēdējo reizi... pēdējo reizi pa šīm trepēm, kur tik daudz un mundri biji kāpusi zemē un augšā. Un vienmēr Tavos soļos"
1268497,"kādu jeb kad var vēlēties. Un tā nelaime kura ir tagad, pazustu pret to laimi.
- Tā ir - saka Baldonis, - šinī gadījumā ir tikai daba ņēmusi savu. -
Plk. iet uz trijiem.
Kaut būtu tik rīts! Bet vēl nepilna stunda... un...
Vai!.. cik grūti!
Izeju uz ielu. Nāk arodu biedrības biedri. Jātnieks nāca palīgā pierunāt dažus biedrus - biedrenes Sproģei izlīdzēt viņas bēdās. Sanāk pilna, papus istaba. Apsēžas ap galdu. Drusku iedzer un uzkož. Jau tūlīt plk. trīs. Es trīcu. Un laikam katram no šiem sanākušiem skatos acīs, kā brīnīdamās un jautādama, ko viņi še sanākuši, ko darīs. Un vai it nekā cita nevar līdzēt!
Noeju zemē. Uz ielu. - Brauc. - Jau brauc... nē... lien... ak vai! Kā spoki visatbaidošākie lien, divi melni zirgi. Melni rati. Melnie rati jau brauc! Šie rati, kurus es pirmo reizi uz mūs ielu redzu, brauc šurp pie mūsu nama. Un man liekas kā vispār es tādus tik redzu pirmo reizi. man ir tā, itkā es gribētu kliegt, lai nebrauc šurp, un izmisusi uzeju augšā un pasaku, ka rati jau brauc. Sanākušie vīri tūlīt iet ārā - iet manā istabā. Mani pa to laiku citi mierina un palīdz siltāki apģērbties. Es dzirdu troksni pa gaņģi; tur jau ness... es pat ausis spiežu cieti, lai nedzirdētu. Bet redzēt - redzēt negribu nepavisam. Es negribu redzēt mūsu gaņģī... ak jā... es negribu redzēt kad pa mūsu trepēm ness - zārku.
Zārku! Ak dievs, ak dievs tur ness zemē, manu memsīti. Nu ir, nu ir"
1268487,"tumši zilu faldetu svārku un baltām un zilām strīpiņām, zīdu džemperīti. Par spīti Jātniekam.
Kad es iegāju kantorī, tad visi jau bij darbā. Un es tūlīt ieraudzīju uz salocītām avīzēm, divus laimes vēlējumus Jātniekam. Man sirdī iedūrās. Pirmais bij no arodu biedrības biedriem, un otris no avīzes personāla. Atšķirot avīzes pēdējo daļu, ieraudzīju vēl vienu. Bet tas ar zobgalīgu dzeju, un ar parakstu - vecie draugi. -
Citi visi, kā jau svētku rītā triecās un jokojās. Man tiešām vajadzēja sevi valdīt, lai nesaceltu traci. Dusmas, un riebums un naids, pret Jātnieku, bij tik liels ka es gribēju gandrīz tam smērēt. Kraut ar tām avīzēm par viņa noglaudīto galvu un riebīgiem smaidiem ģīmī. Bet es valdījos. Izgāju tik pat mierīgi kā vienmēr. Viens veikals nepaņēma avīzes un man bij jāatnes atpakaļ. Un piecas bij uzskaitītas par daudz. Es sacīju - un piecas jūs tomēr bijāt uzskaitījuši vairāk. -
- Ko - es? - Viņš jautāja.
Un tur, pie durvju galdiņa es stāvēju un skatījos uz viņu - brūtgānu. Un noglaudīts un un uzcirties, tāds tur viņš sēdēja un nepacēla acis uz mani. Bet es skatījos. Gribēju vēl ar to brūtgānu saskatīties. Es skatījos ar piemiegtām acīm. Un tas bij viņš - Arturs, kurš priekš astoņiem gadiem bij manī samīlējies. Ar kuru es vadīju svētkus. Un tā daudzi un dažādi svētki ir pagājuši, kad"
1268483,"arī izvairīties, no tiešas uzrunas.
- Ja variet tā, dariet! - es teicu.
- Žēl gan man ir, ka tam tā ir jābūt, bet jūs man esiet galīgi sveša persona. -
- Es esmu tas pats. -
- Nu, tad es jūs neesmu pazinusi visus to astoņus gadus. Bet tagad pazīstu. -
- Vaj tu domā kad man ir cita persona, tad es tas vairs neesmu! -
Ienāca Ulmaniete un sāka kantori slaucīt. Bet es biju uztraukta. Un lūpas man drebēja un mute bij sausa, tik liels naids, un dusmas un žēlums man bij. Lepni es liku somu kaklā. Viņš nostājies man iesāņus, vēroja mani. Vaj redzēja to ko izteica mana seja un balss? Lepni izgāju. Pēc astoņu gadu draudzības, cilvēks ir atkal sveš.
    Svētdien 20. decembrī.
Papus šorīt redzējis kā Jēkaups ar savu mamu aizejot. Domājams uz baznīcu pie dievgalda.
Viņš iet pie dievgalda! Jauns skaists jauneklis, kurš izskatās tik pašapzinīgs un vispārīgi attīstīts, gāja baznīcai cauri, stājas pie altāra, metās ceļos un lieca galvu priekš mācītāja. Un ja tur bij kāds apzinīgs cilvēks, kurš ieradies kā novērotājs, skatījās uz Jēkaupu ar nožēlošanu un izsmieklu; vēl netrūkst skaistu, jaunu muļķu Jēkaup! Bet vaj tu atceries, kā priekš četriem gadiem es tevi pierunāju pie dievgalda neiet! Un ja iesi, tad es tavs draugs vairs nebūšu. Tu negāji. Arī tava mama to zināja un neturēja uz manīm ļaunu prātu. Vaj tad, ja viņa tik ļoti baidījās"
1268495,"bij vieglums, un kurus varbūt pavieglināja dziesmiņa kāda, kāda meldija, kuru Tavas lūpiņas klusītiņām kunkuroja. Bet šodien... šodien memsīti - - Memsīti! Es nezinu kādas šodien ir Tavas lūpiņas... es nezinu kā Tu esi tās saknīpājusi. Es nezinu kāda Tu izskaties. Valdis zin, un grib lai redzu arī es. Nē, es labāki vēl neskatīšos. Varbūt tad, kad Jēkaups būs. Es braukšu uz Karostu pie viņa. Negants, dziļš sniega putenis šorīt jau no paša rīta kad gāju darbā. Papus nāca līdz, arī vakarrīt.
Es krītu no kājām nost. Uzģērbju jauno melno kleiti. Cepurītes brūnais samta iekantējus ar lentīti, apvilkts ar sēru... jā, kā tad, ar sēru. Vispirms jāiet pie biedra Kraukļa. Eju un skatos atpakaļ. Manas istabas logi līdz galam vaļā. Karogs plivinājās... viens pats karogs pa visu Zirņu ielu. Un tas pie mūsu nama. Un pusmasta Memsīti! Kas uzvilka karogu? Tu biji karoga vilcējiņa. Tu arī to uzmanīgi, saritināji katru reizi ap kātu, ja bij stiprāks vējš, lai tik daudz nerausta un neplēš. Memsīti! Priekš kam šodien ir karogs?
- Nu labi, biedrene Sproģe, es jūs saprotu, un izpildīšu jūsu vēlēšanos. Bet citā gadījumā es nekad to nebūtu uzņēmies, jo pie kapa runāt ir ārkārtīgi grūts uzdevums. - Atbildi dod Krauklis.
Karosta. Ī.LKP. štābs.
- Vai kareivi Bumbuli, nevarētu dabūt? -
- Viņš aizbrauca uz Liepāju. -
Ai, aizbraucis. Bet ja nu viņš Liepājā cita darīšanās, un nemaz uz mājām neatnāk. Ko tad?
Tramvajā sēd vairāki virsnieki."
1268480,"gan vajadzētu būt klāt, jo pēdējā laikā man arvienu par viņu jāskaita. Kad visas bij izgājušas, viņš sāka sodīties par Siliņu, jo tikai esot tāds nervozs vīrelis, kuram pašam rokas ir netīras no saviem darbiem.
- Tīrība jau laba lieta. - es tikai atteicu un gāju ārā. Vēl ko viņš gribēja sacīt, bet es jau vēru durvis.
   Piektdien 18. decembrī.
Jātnieka ūte, šorīt nosviesta noliktavā un putekļainām avīzēm. Jaunā, glaunā ūte... Kā tad nu tā! Bet es jau zinu, - būs lustējies.
- Nu, kavalieris atkal pilnā, - Ulmaniete steidzas paziņot. - Vakar kā sāka dzert, tā līdz naktij un tad te arī gulēja. - Sameties šķībs, saraucies, viņš skaitīja avīzes. Un tad vēlāku uz manīm skatījās, kā ko sacīt gribēdams. Es nemaz nešķitos to redzot.
   Sestdien 19. decembrī.
Jēkaupam kartiņa ar vasaras dabas skatu. Rakstīju: - Kad es brienu pa sniegu, skatos sniega mākoņos un kad sniegs puteņi sitas sejā; tad es neilgojos viss pēc vasaras mākonīšiem. Pēc tekoša ūdeņa. Pēc zaļo lapu valganumu. Ne arī pēc zivtiņām kurām es varētu miežu maizi drupināt. Un pēc naģītes pa zāli lēkājošo jau pavisam nē. Bet es gribu siltu istabu. Karstu tēju. Vīnu. Tevi. Tavas dusmīgās acis. Tavas smieklīgās uzacis. Tavas spītīgi slinkās lūpas. Tavu labo roku, kuru es varu ņemt savā naģena plaukstā, sist pa to un skaitīt cik Tev ir pirkstu. Un tad gaidīt kad Tu atkal teiktu... Nu, - ko Tu varētu teikt?"
1268486,"cepuri. Un es smaidīdama paliecu galvu. Tad vēl nogāju uz jaunliepāju pie Valda. Iedama pa Vakzāles ielu, gribējās satikt Jātnieku, lai arī viņš redzētu ka it spoža esmu svētku un viņa kāzu priekšvakarā. Bet nesatiku. Tad pārnācu Valdis. Ēdam vakariņas. Viss jau bija kā katru gadu: štofēti kāposti, speķa rauši, koržiki, arī alus. Mēs ēdām un arī par to runājām ka nekas netrūkst. Bet mēs taču bijām divi vien. Un cepumus un alu uznesa papus. Manā ķēķī šogad to negatavoja. Jā, kas tad ceps? Kas brūvēs! Kas skatījās kā mēs ēdām un runājām par svētku vakaru? Un mēs bijām tikai divi...
Padzisa elektrība. Vajadzēja dedzināt sveci. Valdis aizgāja satikties ar savu meiteni. Un es paliku tumsā viena sēžot. Un gaidīju un klausījos kas iet pa apakšas gaņģi, vaj tie nebūs Jēkaupa soļi. Jau noslēdza priekšdurvis. Tā tad bij jau pusdesmit. Un viņa nebija. Mani pārņēma kauns. Un tik tiešām tik liels kauns kā vēl nekad. Un nu skaidro bij redzams kā viņš man novēlēja rakstīt dienasgrāmatu un spēlēt mandolīnu. Un es tā gaidīju, ar vīna karafīti! Tad vēl kāds slēdza durvis. Atslēdzās Bumbuļu durvis. Un atkal es cerēju ka viņš. Un kad tās atkal noslēdzās, tad man vairs nebija ko gaidīt. Es domāju, kā aiz sāpēm, es nakti nepārvadīšu un rītu nesagaidīšu.
No rīta ejot darbā, uzģērbu jaunu"
1268485,"apsnigušajās eglēs iedegsies tik daudz gaišas un sirsnīgas saulītes.
   Vaj tad priekš mani nebūs neviena? Es ticu atgriežamies savu lielo, mīļo sauli. Un kādi vasars svētki tad būs ziemā! Kā -
Otra kartiņa bij ar diviem putniņiem. Rakstīju: -
Par tālu Tu man esi. Par maz tu man teici. Un tad skaties vēl laisties prom. Ko tad es darīšu viena? Un ko tad Tu tur darīsi? Vai Tu arī tik neesi tāds liels un muļķīgs putniņš. Tu nezini kur laidies, lēkā, un tad kā negribēdams uzsvilp man. Vaj Tu vēli man to labāko? Man labākais būtu, ja Tu laistos pie manis. Vaj tad Tu nemaz to nevari saprast, nevari iedomāties, ko es darīšu bez Tevis? Tu teiksi, - sēdēsi, rakstīsi dienas grāmatu, vaj spēlēsi mandolīnu. -
Tu manu sirdsputniņ, vaj tas nav muļķīgi? Ko Tu knābā manu sirsniņu! Vaj tad mēs netiecāmies viens pēc otra? Cik labi uz viena zariņa! Kā toreiz. - Un vaj Tu domā, ka nevar būt vēl vairāk? Ķē - -
Un tad Ziemassvētku vakarā es viņu gaidīju. Jau visu dienu gaidīju un par to vien domāju. Es to nevarēju ne iedomāties, ja viņš neuznāktu. Man viss jau priekš laika bij uzkopts un padarīts. Pa dienu gāju iepirkdamās. Nopirku mazu niķeļa paplātīti, karafīti un divus glāziņus. Un pudeli vīna. To gādāju priekš Jēkaupa, ko viņam celt priekšā. Un es gāju pa ielu gandrīz laimīgi smaidīdama. Pat ļaudis uz manīm noskatījās. Un Jēkaups brauca ar riteni. Pacēla"
1268433,"Svētdien 18. oktobrī.
Tagad Valdis liek ali es rakstu. Nu ko? Es būšot rakstniece... ja es rakstu - rakstu romānu. Priekš divām nedēļām viņš man deva ierosinājumu, lai rakstot un es dabūšot lielu honorāru. Un nu jau man iet piektā nodaļa. Es neticu ka tur kas iznāks. Bet Valdis gandrīz pārliecinoši cerē un mani lavē. Un es neticu arī viņam, viņš tik grib mani glābt no šī manas, dzīves tukšuma, lai būtu ar ko nodarboties un arī cerēt. Bet galvenais es rakstīdama sajūtos ļoti pacilātā gara stāvoklī. Es par to vien domāju. Kā no jauna iemīlējusies - es mīlu šo manu romānu... tās visas pagājušās dienas un tā laika cilvēkus. Es esmu kā atdzimusi. Šīs divas nedēļas, nevienu dienu es neesmu kreņķējusēs. Seja nekad bijusi krunkās savilkta, kas tik parasti notiek ja jūtas ir nospiestas. Un enerģiski es eju pa ielu un domāju teikumus, vārdus savam romānam. Kā no darba mājās, tūlīt vairs gulēt neeju, bet tikai rakstu. Kaut vairāk būtu dienās stundas! Kaut tik drīz neatnāktu Ziemas svētki! - es nebūšu necik vēl uzrakstījuse. Par Jēkabu arī tik daudz vairs nedomāju. Es viņam katru sestdienu piesūtu pa kartiņai, ar attiecīgiem vārdiem un jūtām. Sešas jau esmu sūtījusi, bet viņš ne kartiņu nav pieminējis. Pagājušo sestdienu uznāca, uznesa fotogrāfijas no ielas un dārza uzņēmumiem. Iedeva šokolādes. Es devu bumbierus. Tad svaidījām tos pa grīdu. Ejot ārā viņš saspiež man degunu. Pirkstus velk caur matiem un aiz kleitas muguras aizbāž roku. Nu, ko man līdzēja viņa uznākšana? Labāki nebūtu nācis."
1268451,"Vaj tad tagad es esmu palikusi tik nederīga un nevajadzīga? Ak dievs! Ak dievs!
Un tad ienāca Jēkabs. Mēs iegājām istabā, viņš pietaisīja durvis un es teicu - Teic, cik ilgi tas tā vilksies? Kāpēc tu neuznāci? - 
- Kad? - Ak vai, viņš vēl jautās - kad?
- Nu tad klausies, es gribu no tevis, šovakar dzirdēt to, kā tu gribi lai es nomirstu. Tu gaidi lai es nomirstu. - Viņš tūlīt mani saķēra, spieda rokās un teica - Velta, Velta ko tu runā! -
- Jā, jā, - tu gribi to, - es teicu. - Citādi tu būtu uznācis. Tu ne drusku, ne vienu drusciņ tu nepadomā kas var notikt ar mani, kuru katru dienu. - Un viņš spieda mani arvien ciešāki. - Ak dievs! Kas ir šīs par rokām, kuras mani tur! Jā, tās ir tavas rokas. Un tā esmu es! Bet kāpēc man jādomā par nāvi? Tavās stiprajās, maigajās rokās es esmu un man jādomā par nāvi. -
Tad viņš mani apsēdināja uz klēpi. Spieda rokas un glaudās klāt.
- Man ir žēl pašai sevis. - Es raudāju.
- Man ir žēl kad šīs manas rokas, kuras tik daudz priekš tevis ir darījušas, vairs nekustēsies. Manas rokas nekustīgas gulēs zārkā. Un lai kā tu vēl tad sauktu, lai paceļas tā roka, bet viņa necelsies. - Viņš man neļāva runāt. Skūpstīja - skūpstīja, tā spiezdams man muti cieti. Es nebiju apmierināma.
- Manas acis neskatīs vairs tās visas mīļās lietiņas, gar kurām es esmu priecājusies. Es - es, kura tik ļoti grib dzīvot, nevaru dzīvot! - 
Un atkal un atkal viņš tikai skūpstīja tā kā man elpa aptrūka."
1268461,"Tu savu jaunību, savu mīlestību; un savus vēl skaistākos gadus, kur vēl esi kā puišelis, atdod vienai vecīgai sievietei. Pēc četriem gadiem viņai jau būs 40 gadi. Tā taču tad jau ir diezgan nolietojusies. Tev būs, līdz ar viņu, jau tagad, jāsajūtas veca vīra lomā. Sieviete kura jau divus vīrus ir pārdzīvojusi, šķīrusies un citu neko nav zinājusi, kā tikai ar vīriešiem krauties. Un nu beidzot viņa apceļ tevi. Ko tāda zin no mīlestības un cik viņa tevi mīlēs. Nu, bet es novēlu, lai viņa tevi mīlētu un tu nodzīvotu ar viņu līdz dimanta laulībām. Ar Cukuras, tu kaunējies precēties, tad visi tavi piederīgie būtu pretīm. Ar ko tad nu šī ir labāka par Cukuru? Vaj caur to ka viņai ir dzīvokļa ērtības un diezgan solīds frizieru veikals? Tā tad tu precies ar aprēķina - šijos krīzes laikos, būs sieva kas maizi pelna. Tu savu dvēseli esi atdevis vienas sievietes brunčiem un apaļiem gurniem. Ja tu tagad jau vari teikt citiem cilvēkiem ka viņu nemīli, ko arī man esi teicis, tad ko tad tu patiesībā jūti. Man ir žēl ka tu man nepaliki tas mīļais draugs un patīkamais cilvēks, visu laiku kamēr tik tevi pazīstu. Es būtu vēlējusies lai tu apprecētos ar sev piemērotu sievieti. Es būtu gribējusi dzīvot tavai mīlestībai un laimei līdzi. Es būtu tev laimes vēlējusi un priecājusies ka tu esi laimīgs. Bet šo laulību es neatzīstu. Es neatzīstu vairs tevi. Nu es zinu kāds tu esi, kura sieviete tev galimo, kura tev sēž klēpī, tevi paijā un bučo, kura droši izturas pret vīriešiem, ir savā vīzē diezgan nekaunīga, tāda tev rādās interesanta un gudra sieviete. Tu zini pats, cik tādas atzinības tev nav bijušas"
1268429,"Ceturtdien 1. oktobrī.
Šo dienu es gaidīju, necerēju, bet tomēr domāju ka mani draugi mani apsveiks uz ""Veltām"". Aizmirsuši? Nav vaļas par tādā lietām domāt? Bet tukšā pavisam nepalikos, šokolādes tāfeles šorīt dabūju no Jātnieka, par darba izpildīšanu; vakarrīt viņš atnāca ar stipru novēlošanos un es padarīju viņa darbus. Domāju ka būs atkal ""priecājies"", bet esot nogulējies no dienas pārdzīvotiem kreņķiem; apgabala tiesā bij prāva par viņa kā veca redaktora grēkiem vēl, lēmums, ka iznāks iet un nosēdēt. 
Par to viņš kantorī runā ar aptīrītāju, bet es neliekos ne dzirdot. Un vispār es nerunāju neko, ja arī viņš iesāk, es dodu strupas atbildes.
   Vakarā Tautas nama organizāciju lāpu gājiens uz S.S.S. sporta laukumu. Demonstrācija izskatījās grandioza. Sarkanie karogi uguns apgaismojumā atstāja revolūcijas priekšvakara iespaidu un vēl draudošāki bij ugunīgie lozungi. Es gāju trotuār ļaužu drūzmā. Klausījos mūzikā - orķestrī, un reizēm gribējās paskatīties kur Jātnieks nesa karogu. Un atkal tad viņš izskatījās apzinīgs un gudrāks par citiem un drusku skumjš un vientulīgs savos iespaidos. Bet cik vientulīga biju es, viena, bezgla viena starp tūkstošiem cilvēku. Un ārkārtīgi es gribēju runāt un izteikt savas un dzirdēt citu domas. Bet nav, nav neviena cilvēka! Un ko man šorīt atklāja papus, tas arī man trieciens gandrīz. Viņš pateica ka māmiņa nav mirusi tikai caur plaušu karsoni un izsituma tīfu, bet caur abortu. Ak, un tas ir noticis tikai caur viņu abu nolaidību un muļķību. Papus teica un raudāja. Tāpēc arī, viņam māmiņas nāve tik briesmīga bijusi. Bet es saku, tie abi briesmīgi bijuši savā nepiepildāmā mīlā."
1268419,"cējumu, un kā cits nekas neatliks kā atsacīties no viņa, lai ar mani tad notiek kas notikdams. Nezinu ko īsti par to viņš domā, bet izteicās ka tā tas nav, ka no manis var tikt vaļā katrā laikā, ja tik to gribētu un ja viņš nākot pie manis, tad tikai tā esot viņa paša brīva griba. Tā tad tomēr var redzēt ka dzirdēt no manis galīgu atsacīšanos, viņam nepatīk. Tad teica ka slikti jau nebūtu ar mani saimnieka meitu apprecēties, jo cits viņa vietā to sen būtu darījis. Bet viņam nevajagot itnekā. ""Un mani, mani arī ne?"" Tad viņš tikai nopūšas kā zem akmeņa nospiests. Valdis jau arī apgūlies uz kušetei, un viņš - Jēkaups nemaz nejūtas traucēts no Valda, un tas jau arī krāc. Bet mēs varbūt mocījāmies kā verdzināti, no vien, otra tuvuma. Es zinu, es jūtu ka vismaz manu tuvumu viņš, mīl... nē, viņš mīl mani visu, viņš ciena, viņš atzīst, viņš grib mani. Nav viņam citas un nebūs labākas par mani. Viņam nav vajadzīgs skuķes, izņemot ""vellu"" dzīšanai. Viņš novērtē manu mīlestību un patīk klausīties ko par to saku. Viņš grib lai mīlu. Un tā viņa galva spiež manas krūtis, līdz visa es raustos sajūsmā no stiprākiem skūpstiem. Viņš skūpsta tāpat kā agrāk, manas mazās apaļās krūtis. Un cits nekas neatliek, kā paklausīt tam, kura varu mēs nezinām. ""Nē, nē, nē!"" es saucu, ""ej projām, ej zemē!"" Bet, viņš izgriež lampiņu, un tumsas spēks ir skaistāks un vilinošākas par visu... -
Un tad - es piepildīta. Man acis vēl vaļā, bet šķietas ka būtu jau aizmiguse. Viņa rokas man uz pleca. Vēl pievelku viņa galvu un noskūpstu lūpas. Tad saspiež man roku un iziet. Man labi, es gribu tik gulēt, bet pēc nepilnām trīs stundām ir jāceļas augšā."
1268469,"Ceturtdien 10. decembrī.
Šodien snieg. Viss ir balts. Bet kas man? Es nevaru saprast kāpēc man šodien tik apbrīnojams miers? Ja vakar man žuva mute ārā, tāpat arī citas dienas, tad šodien vairs ne. Kabatā es nēsāju pastāvīgi, sausus maizes gabaliņus, cukurā apveltus, lai būtu ko uzēst, ja mute sausa un kaklis žņaudzas citi. Zināms, es turos arī konfektes, bet tās jau ātrāki nozūd. 
   Es visu dienu smīnēju. Rakstīju romānu. Un man liekas ka ar to es Jātniekam sariebšu. Es smīnu arī kantorī. Šorīt iznēsātāja Brūverene sūdzas, ka neesot laba dūša un saviebj seju.
- Ak vai cik nu veca jūs izskatāties, - es saku. Pēc brīža man pagadās sapīkt un viņa saka - nu tu esi veca. -
- Tas neko nenozīmē - saku es.
- Kā nu ne, tu esi jauna, jauniņa, tu nedrīksti tā sapīkt. -
- Bet vecām arvienu priekšroka - pasaku un nesu ārā pasta avīzes. Ienākot smīnēju. Jātnieks skatās virsū. Es ne. Negaījās mums palikt diviem vien. Un ja Ulmaniete kurot krāsni, ko sāka runāt ar viņu, tad viņš neatbildēja neko vairāk, kā tikai - jā. Varbūt baidīja lai viņa iziet un varētu man ko pasacīt. Es pakāju savas avīzes un viņš skatījās. Man liekas viņš bij tāds sabrucis. Brūtgāns! Es varu tikai smieties! Un tad šorīt es atmodos ar sapni: Bij kaut kādi svētki. Raiņa parkā. Es gāju turp, bija ģērbusēs gaiši, tīri, bet kājās vecas tupelītes un es tecēju cik varēju, steidzos. Tad pa ielu nāca, līdzīgi kaut kaut karavānēm. Tur esošais kalniņš, bij augstāks - liels kalns. Augšā vajadzēja notikt kaut kādai cirkus izrādei. Kādi trīs kamēļi uzkāpa. Bet ceturtais pakāpies, krita atpakaļ."
1268437,"18. X. 1931. gadā.
Viņu nedēļu atrakstīja Soņa - no Kaukāzas. Nabadzīte - saslimusi ar plaušām un tur tagad ārstējas. Es nosūtīju vēstuli ar dārza uzņēmumu. 
Un Jātniekam es šo nedēļu pateicu, ka viņa dzīves ideāls ir - ērts dzīvoklis un mīksta sieva. Un kā es varu, gan nožēlot ka mūsu draudzība ir likvidējusēs tākā, ne, cilvēks man atmiņā nepaliec, kādu, es tevis savā dvēselē glabāju tas ir viss pagalam. Tu esi tikai viens kails vīrietis un pat vēl vairāk. - 
Viņš klausījās ar nodurtu galvu. Nāca iekšā Cukura un tā mūs pārtrauca. Es domāju tagad no katres sarunas izvairīties. Šie mani vārdi tam nedos mieru.
Sestdien 24. oktobrī.
Šīs dienas uz kartiņa, Jēkapam sūtīto, uzrakstīju - Mana ekselence, neaizmirsti! - Un parakstījos ar - Tava eksistence. Lai viņš to tulko kā saprot.
Pirmdien 26. oktobrī.
Gulēju ilgi. Kā piecēlos, tā nāca pastnieks. Vēstule - man (jo pastāvīgi tik nes Valdim). Un no Jekaupa. Cieta, - laikam būs iekšā kāds viņa uzņēmums. Būs kaut ko man labu rakstījis, - domāju. 
    Priekš uzgriešanas pat nomazgāju tīras rokas, paskatījos spogulī kāda izskatos. Un tad tik apsēdos pie galda un griezu nu vēru vaļā. Bet ko es atradu! Vaj es to maz varu pasacīt kā es to brīdi sajutos? Mana pašas sestdienas kartiņa atpakaļ. Un apzīmēta ar divām jautāšanas zīmēm. Es trīcēju tā, ka katra mana"
1268457,"- Un šij istabā arī es vairs nekad nenākšu; ko es te nākšu, ko meklēšu. -
- Es iešu pie tevis, es iešu pie tevis. - Viņš sacīja. Un man likās ka viņš bij atkal tas pats kādreizējais, jo sacīja. - 
- Es nekad Velta neizrādu to kas ir iekš manis, kā es sajūtos. -
Tā tad es viņam neesmu pavisam vienaldzīga! Un es glaudos klāt un teicu lai viņš izsauc mani, kādā mīļā vārdiņā.
- Kā tu gribi lai sauc, vaj par ķēpuri, bet cāli? - Un viņš kutināja, ja sūdzējos kā krūtīs sāp.
- Āre, bišķi izspaidīs un būs labi. - 
Un es atkal smējos. Un teicu kā pie viņa man labi un ir spēks, - varbūt vienu nakti pārdzīvot.
Jā, to viņš nu saprot, gan, kā galu padarīties nu man nevar ļaut.
Sestdien 5. decembrī.
Šodien sūtīju kartiņu, ar Florencijas ielas svētkiem, kurp starp muzikantiem un dziedātājiem ir kāda sieviete, ar saspiestām rokām uz krūtīm, un izskatās izmisusi.
Bet vakar vakarā uznāca Jēkabs un viņš redzēja to kartiņu, jo biju kā no veikala pārnesusi un nebiju noglabājusi.
   Rokās paņēmis skatījās. Es neļāvu un kad neklausīja, tad teica lai paņem pavisam. Bet viņš tādu negribot, jo papriekšu gribot zināt kas tur esot.
   Viņš atkal uznesa saldu šņabi. Bija atkal kāzās, (zināms, to jau viņš man bija teicis). Un mēs dzērām. Viņš skatījās manī vaj es dzerot mirkšķināšu acis. Es nemirkšķināju.
- A, tu vari labi turēt. Tu būsi dzērājs. - Viņš sacīja. Un man palika kauns, ja viņš tā domāja."
1268426,"jautra, ka tik ""labdarīgi"" biedri. Teicās ka to nepieņemšot, būšot par lepnu, bet es pierunāju ka vajag pieņemt.
Un tad es šovakar biju kora mēģinājumā. Atkal koris, jau otrā pirmdiena man tur! Vairāk kā pēc sešiem mēnešiem, esmu atkal koriste, tā koriste kura pēdējo reizi atstājot kora mēģinājumu, neparedzēja šo ilgo pārtraukumu, visu to kas notiks līdz nākošam mēģinājumam, to vakaru kad es iztrūku, un kad citi tomēr dziedāja, tāpat jautri un dzīvi, bet es tais stundās pārdzīvoju neizsakāmas, neizkliedzošas bēdas. Un kad tad es ierados pie saviem biedriem - koristiem saucu pēc viņu līdzjūtības, tad arī daudzas acis slaucīja asaras. Bet līdz manis vairs neredzēja, nedzirdēja, tā negribēja atkal mani saprast. Un tagad pēc visa pagājušā man tur ierodoties, arī nebija gandrīz nevienas laipnas sejas, kas sagaidītu.
Piektdien 25. septembrī.
Auksts laiks. Vēlēšanu laiks. Un vispārēji grūti dzīves laiki. Tāpēc arī šoreiz netiku pie vēlēšanu darbiem, aiz bezdarbnieku vairuma, bet tik taisnīgi, jau nemaz neizšķīra. Kad nav, nav!
Un tad gribas pieminēt kā Jātnieks šonedēļ katru rītu ir ""dūšā"". Nu man viņš ir pretīgs, kas tur par cilvēku, ka atmetis arī savu mākslinieka karjeru. Konservatorijā vēl tikai bija jāiet pēdējais gads, bet tas vairs nenotiek. Korī nāk, tā tad tomēr dziedāt grib. Varēja viņš patikt kad bij redaktors, dziedātājs, bet tagad viņam cauri kritis. Tu, tik nejēdzīgas acis viņa šorīt bij, kad uz manīm skatījās! Bet es smējos un zobojos un tad jautāja, kāpēc to apsmejot."
1268444,"zemē, jeb noskrēja - sabojājies vēders.
Viņš bijis kāzās, Nīcā.
Tā tad viņš tikai priecājas! Un tur bij atkal meitas. Gāja baznīcā un meitene, viņam blakus ejošā, tam uzsmaidīja, un priecājās par savu skaisto kavalieri. Un pie galda tie ēda un dzēra. Viņš lakstojās gar to. Dejoja un saprotams pat skūpstījās ar meitām.
Un man viņš dāvā īsu brītiņu sava tuvuma un neteiks, nerunās neko ne par sevi, ne par mani. 
Dulla galva!
Sestdien 21. novembrī.
Šodien sūtīju kartiņu - skulptūru, kailu, raudošu sievieti. Uzrakstīju: - Tev ir dievs. Tavai mātei ir dievs un baznīca. Bet man nav nekā. Un tāpēc dievs lika Tev mani atstāt. Bet Tevi svētīs ar citu mīlestību, ar citu cēlsirdību. Es nebiju cienīga ne dievu, ne Tavas mīlestības. Bet kas lika tev mani mīlēt - bezdievīgu, neiesvētītu meiteni? Vaj velns Tevi tos gadus vadīja? Tagad Tu esi nācis pie atziņas, ka no manis Tev tikai ir jānovēršas. Tāpat arī Tavai mamai. Bailes no mana grēkojuma. Ak dievs! Cik liels ir mans grēkojums? Vaj neesmu mīlējusi 1 šo debesi un zemi? Vaj neesmu mīlējusi cilvēku sirds? Bet mani soda. Man bezmiega naktis. Man izmisuma dienas stundas un mirkļi. Man būs jāiet baznīcā, jākrīt ceļos un jālūdz apžēlošana, par manu grēcīgo dvēseli. Bet Tevi svētī. Tevi mīl dievs un dod salu mīlestību. 20. XI. 31."
1268459,"Kad viņš nogāja tad es uz kartiņas uzrakstīju. Bet takā biju apreibusi tad nekā nevarēju sadomāt.
- Nu, kas te ir? Te ir kāds nelaimes gadījums. Šie cilvēki viņai grib palīdzēt, vismaz saprast, bet nekā nesaprot. Kā lai saprot to, ko nevar izdziedāt, ne izspēlēt mūzikā. Te ir cilvēki, mūzika, saule un stiepjas vīnuogu augi. Bet ko tas līdz viņai? Viņi tai jautā un žēlo. Bet kur ir viņš? Kur viņš dzied un kam spēlē kādas kāzu dziesmas? Kam viņš nenāk? Kamdēļ viņš pametis mani vienu! Ak dievs, kā tas tā varētu būt! Un kas vēl būs!.. (Vakarejā)
   Viņš man stāstīja par kāzām, cik vienaldzīgs bijis pret savu meitu, ar kuru gājis baznīcā. Tā esot sākusi rūkt, ka viņai iedots tāds puisis, kurš viņu nemaz neievērojot. Viņš esot to aizmirsis, jo vairāk esot pa virtuvi šeftējies ar vecenēm.
Trešdien 9. decembrī.
Kāpēc man negribas ēst? Kāpēc mana miesa uztraukta? Miesa? - Jā, man kā no sestdienas jau trīc rokas, ja ko daru, ja runāju tad trīc balss. Un krūtīs, kreisā pusē sāpes un dūrieni. Un kāpēc man tik savāda seja? Es skatos spogulī un man liekas, ka gar acīm un vaigiem uz leju velkas visskaidrākās sāpju līnijas. Ko es ciešu? Vaj par to, ka sestdienas rītu kantorī, Jātnieks man nostājās pretīm un teica - Ko tu darītu, ja es pa svētkiem apprecētos? - 
Es pasmējos un atbildēju, - vaj tad vēl tu neesi precējies? Es jau domāju ka tas ir noticis. - 
Jā, man bij nācies dzirdēt par viņa precībām uz Ziemassvētkiem, tāpēc tas nekas jauns nebija. Un es teicu, - vaj tev nav žēl pašam sevis? Man ir tevis žēl. Vaj tev nav žēl. savas jaunības?"
1268467,"frizieri. Un arī tā varēju sacīt, - ko tad par tevi runās, vaj tad esi uzstājies kā jaunais mākslinieks un nu gribi dzirdēt kritiku? -
Bet es teicu ka nezinu un negribu zināt. Tad pēc brīža, pār krēsla lēni atspiedies, glumi smaidīdams iesāk, - vaj tev tumša kleita ir priekš kora vakara? - ( viņu vakaru bij pārruna korī, par kleitām, ka visām uz vakaru ir jābūt tumšām.)
- Ko? - Es izlikos ka nedzirdu.
- Vaj tev ir tumša kleita? -
- Nē, - es smīnēju, - vaj tu man gribi dāvināt? -
Viņš smaidīja, laikam domāja ka es esmu dikti laimīga ka viņš nu kāzās aicinās.
- Vaj taisīsi? -
- Es tev pateikšu to, - negrozi savu galvu! - Es dzidri, bet zobgalīgi atcirtu.
- Ak tā, .. nu es nezināju kad tu... nu es atvainojos! - Un ar to pietika, viņš aizgriezās prom.
   Nekauņa tāds! Viņš domās ka nu jau es iešu un barošu viņa dvēseli. Frizierei viņš sēdēs pie labās rokas, un man pie kreisās; vienā pusē būs viņa miesīgā mīlestība, otrā - garīgā. 
Riebeklis! Gļēvulis! Viņš var stāstīt citiem cilvēkiem ka es esot intersanta sarunu biedrene, bet par sievu nederot. Laikam ar to viņš sevi apmierina, kā mana sievišķība tam nekrita par upuri. Visi viņa mati un pirkstu gali trīcēja un pilēja kaislības sviedros. Bet kad viņš bij gļēvulis savā vīrišķībā, kad neprata mani iekarot, tad es neesmu sieviete. Nu viņam ir tāda, gar kuru vaiga sviedros nevajag cīnīties."
1268439,"dzīsliņa pušu trūktu. Viņš sūta atpakaļ to, ko es sūtu viņam un gribēju lai pieliek pie citām sūtītām. Tādu kaunu! Tādu spļāvienu ģīmī! Vai, vai, vai! Ja viņam tas uzraksts nepatika, vaj aizdomīgs likās, vaj tad nevarēja uznākt un pajautāt ko tas nozīmē. Bet viņš augstprātīgi attriec atpakaļ. Mans skaistais, mīļais cilvēks to dara. Tas cilvēks kuru es mīlēju un mīlu. Un jūsmoju par viņa rokām un kājām dzeltenās kurpēs. Un klausos pakaļ šiem, kurpju soļiem. Un sestdienas vakaru es arī tos dzirdēju, kad viņš aizgāja un neatnāca atpakaļ. Laikam atkal gāja uz kādu iedzeršanu. Bet es gaidīju uznākam.
Vai, es taču nevarēšu vairs dzīvot! 
Vajadzēs... vajadzēs noģiftēties!
Vakarā. Ir vēls, es gribu ierakstīt tikai to; ka nupat nogāja Jēkaups. Vaj mani nomierināja? Nezinu, nezinu! Es biju viņa kastiņā ielikusi vēstuli. Pārnācis no darba tūlīt uznāca. Viņš neesot domājis ka tas atstāšot tādu iespaidu. Un viņš pats jau arī esot nožēlojis kad esot iemetis pasta kastītē. Viņam bij tāds garastāvoklis ka nevarēja runāt, dūšu nestiprinājis ar spirtu. Redzēja ka man ir mājās, lūdzu lai dodot. Atšķaidīja ar ūdeni un deva arī man. Bet es jau par dienu pati biju dzērusi, jo vajadzēja apreibināties, citādi nebūtu varējusi iet uz kantori dežurēt.
   Sestdien 31. oktobrī.
Šorīt Valdis aizbrauca uz Rīgu - uz pāris dienām."
1268449,"Atbild Bumbulene.
- Vaj uzpucējies? -
- Nezinu, es viņu satiku uz ielas, kad nāca mājās. - 
- Sakiet Bumbulene, ko man darīt? Ja tas tā vēl turpināsies, es nevarēšu dzīvot. - Vaj viņš jums arī saka, kur iet?
- Nē, it neko no viņa nedabūs zināt. - 
Un kad es vēl vairāk savu sašutumu sāku caur asarām izkliegt, tad viņa smējās. Šī labā, laipnā un dievbijīgā sieviete, tagad smējās par mani un sacīja - Meitiņ, gan jau dzīvosi. Es nevaru saprast ko viņa puišeļa dēļ tik daudz mocīties. Uzspļaun tādam virsū.
- Bet es viņu mīlu un viņš mīlēja mani. Trīs gadus viņš mani mīlēja. -
- Nu, trīs gadus mīlēja, bet tagad trīs gadus vairs nemīl. -
Un man likās, ka tagad šos vārdus viņa izteica kā lepnākā dēla māte, kura lepna uz savu dēlu. Ierunājusies par Dievu. Viņa arī domā, ka varbūt dievs mūs negrib savienot, jo Jēkaups taču tik neticīgs neesot, kā es.
Par šiem vārdiem, es Baumbuleni ienīdu. Ja es viņu biju mīlējusi un cienījusi, kā maigu un saprātīgu sievieti, tad tagad es viņu varēju nīdēt. Man viņa vairs nepatika. Arī viņa par manām ciešanām, par manām mokām, smejas.
Un tādi ir cilvēki! Arī es viņai vairs nevaru pieglausties un pasūdzēties un gaidīt viņas līdzjūtības atbalstu. Bet kādreiz viņa vēlējās, lai tik Jēkaups ar manīm precētos. Un tagad baidās no manas bezdievības. Kamdēļ viņa toreiz nevarēja brīdināt Jēkaupu, atrunāt no manīm un izturēties nelaipni pret mani. Bet tad viņa uzturēja kā savu meitu."
1268471,"- Ak tu nabadziņš! - es domāju, - Viņš ir slims un tāpēc nevar uzkāpt. - Viena sieviete stāvēja klāt un sita viņam ar garu pātagu. Viņš cēlās, kāpa un krita atkal. Bet šī tik dod ar pātagu. Un šis dzīvnieks bija lielāks par visiem, viņš bij kamēlis, ēzelis un briedis - viss vienā personā. Es sāku saukt pēc valdības, lai taču aizliedz dzīvniekus mocīt. Sieviete pamanījusi ka es tā lielā kliedzēja un žēlotāja, rādīja man ar pātagu un taisījās sist. Bet es izmuku. Un briedis gulēja puskalnā un tik skaisti bij viņa ragi, bet kuri bezspēcīgi bij noliekti pie zemes. Skaidri vairs neredzēju kas ar viņu notika, jo biju aizskrējusi. Bet kā rādās viņš neuzkāpa, bij palicis lejā guļot.
Nu, kas tas ir? Es smejos. Tas ir Jātnieks un viņa līgava. - - -
Sestdien 12. decembrī.
Jēkaupam kartiņa - ""Cilvēcība"", tur bij plūstošas asinis, naudas maisi, karaļi, zaldāti, buržujs, tauta, zemnieki, bērni un augstu kaila sieviete - piesieta pie rokām.
Rakstīju, sīkiem burtiņiem:
Sūkst krūtīs rēts:
viss, kas bij svēts, 
ir pazaudēts.
Sūkst krūtīs rēts - 12. XII. 31.
nolādēts. -
Sirds sāp, bet lūpas zin tik smiet
un ceļš uz pazušanu iet. (
apsekdīlz)
.
Eks-lince. Bildē ir tā, 
kura ir tikusi mīlēta, 
skūpstīta, auklēta,
lai pēc tam laistu
uz pazušanu iet.
Kādas ārprāta domas!
Šovakar viņš uznāca. Vaj viņš grib mani iemācīt dzert? Es velku pudelīti no kabatas. Neļauj. Otrā kabatā šokolādes. Tās ļauj ņemt. Tad saka - padod tases! -
Jā, glāziņi man nav. Un mēs dzeram sarkanu šņabi. Vēl viņš izvelk no kabatas desu. Es drusku apreibstu. Sēdu klēpī. Bet viņš mani netur un smejas kad veļos"
1268454,"- Arī tava mama mani vairs negrib. Viņa nesaprot mīlestību. Un viņa smejas par mani. Es tavu mamu vairs nemīlēšu. Viņa saka ka viņai gan esot vienalga lai jau precoties, bet es taču esot citādās domā kā tu. Bet kādas ir manas domas? Vaj es tāpat negribu dzīvot kā tu? Vaj tāpat negribu mīlēt? Un vaj es vairāk par viesiem nemīlu sauli un mākoņus. Pavasari un katru gadu laiku. Katru kalnu un leju es mīlu. Un katru puķi un stādu apbrīnoju. Un putnu dziesmas patīk un patīk pašai dziedāt un viss man patīk. Patīk māksla un zinātne un visa dzīve interesējas. Un ļaunums manī nav nekad bijis. Esmu tikai labu domājusi un darījusi. Ne kukainīti es neesmu nonāvējusi, to dieva radībiņu. Vaj tad var sacīt ka man nav dieva? Vaj tava mama gribētu lai mīlu tādu, kuras katru pavasari baltās kleitās un puķēm rokā, nāk ārā no baznīcas? Vaj tās labākas un tikumīgākas? Vaj tām ir vairāk jūtu un domu? Ai, tava mama nesaprot kas ir mīlestība un dzīve. Viņa nepazīst kas ir skaistums un cēlums. Viņa tikai lasījusi bībeli, cik tur tā dzīve parādīta tik viņa zin. Viņa jau arī dzīvē nav dārga, jo viņa skatās uz šo zemes dzīvi, kā uz viesībām, īstā dzīve viņai sāksies pēc nāves. Tāpēc viņai liekas nesaprotamas šīs manas mokas. Viņa nezin kas tas ir dvēseles sauciens pēc cilvēka. Viņa atdevusi savu dvēseli dievam un tas to pieņēmis, tā domā, nav apkaunojis. Bet es savu atdevu cilvēkam un tas mani ir atstājis, neatzinis un apkaunojis. - 
Es stāstīju tā kā lekciju un nevienu vārdu viņš strpā neteica."
1268441,"Sestdiena 7. novembrī.
Šodien Jēkaupam sūtīju kartiņu ar ūdensrozēm:
- Es nezināju ka zied ūdensrozes. Es pat nebiju tās redzējusi. Tu brauci uz upi. Gribēji lai braucu līdz. Es nebraucu. Ne par ko es nebraucu, - baidījos ka nenoslīgstu. - - -  Un tad es turēju savās rokās ūdensrozes, kuras Tu biji plūcis priekš manis. Kad atkal viņas ziedēs? Tad es tās plūkšu priekš Tevis. Bet man nav laivas. Es bridīšu... un stigšu... Un tomēr es bridīšu! Slīgšu? Es bridīšu, bridīšu!.. man vajag viņu dabūt! Viņu man vajag! Vajag, vajag Tevi!.. Tevi... un ūdensrozes no Tevis.
Un atkal viņa.
Sestdien 14. novembrī.
Jēkaupa kartiņa: jūra, būru kuģis, liels mākonis, krasts un meitene rokas izpletusi traucas uz jūras pusi:
- Tā esmu es!.. Tā esmu es!.. -
Biju? Nē!.. Tās dienas domas kurā gaidīju... redzēju Tavu kuģi tuvojamies krastam. - Nemūžam, nemūžam es neaizmirsīšu to... kā kliedzu, kā saucu, kā gavilēju. Man visas zemes laime būs! Man rokā šis mākons... šī jūra un kuģis - un Tu, un Tu, un Tu!..
Tā mana neprātīgā mīlestība. Kur Tava prātīga? Ko dari un domā darīt? Priekš manis nekā nedarīsi! Itnekā... Nekā vairs nē... Bet es gaidu... joprojām es gaidu.
   Tā, kas mūžīgi gaida.
Vakarā pulkstens pusvienpadsmitos. Esmu apreibusi; Jēkaups pacienāja ar kāzu šņabi un maz drusciņ cepumiem. Nupat viņš nogāja"
1268464,"un kurās vēlāku esi pievīlies. Arī šo tu vēl nepazīsti un zini, kā saldums ātri apnīk. Un es nevaru saprast ko tavi piederīgie saka. Vaj tad viņiem nav kauns? Tu taču nevai ar savu sievu lepoties.
- A, ej paprasi ko viņi saka, tad tu dzirdēsi! -
Šos vārdus viņš izteica tik muļķīgā lepnībā, viņa ģīmis izskatījās tik nekaunīgi laimīga un to nevar noliegt, ka viņa izteiksmē nebūtu bijusi lielība, ar kuru viņš man gribētu spītēt un atriebties. Arī es smaidīju, lai gan es viņam gribēju uzspļaut, tik riebīgs viņš man parādījās. Un es teicu - tu katra cilvēka vērtību esi zaudējis manās acīs. -
Un viņa ģīmis izstiepās garāks. Viņš nodūra galvu un klusēja.
Tad vēl viņš izteica, ja nevarot sadzīvot, tad jau varot arī šķirties.
Es viņam gribēju aizrakstīt, pierādīt to lielo nekaunību un melus; priekš mēneša, viņš nekā par kāzām nezināja, pat nebija vēl skaidrībā ar manīm, bet tikai domājot ka ar manīm viņš nekad neapprecēšoties, jo man viņš nodarītu tikai pārestību.
   Tad vēl nezināja ar ko precēties un tādas kāzas ne drusku vēl nebija paredzētas, un tagad, pēc mēneša, jau aicina kāzās. Bet es nerakstīju un laikam arī nerakstīšu. Es izturos ar vislielāko mieru.
Un šorīt viņš saka, - nu, ko ļaudis par mani runā? -
- Neintresējos un nezinu, - es atbildēju. Bet kā būtu ja būtu atbildējusi - neesmu priekš ļaudīm par tevi mītiņu turējusi, lai gan to vajadzētu. Jeb atkal tā varēju sacīt, - Jātnieks ir caurkritis mākslinieks un tagad kļuvis par"
1268423,"Un tagad ir vakars. Esmu pārnākusi no pastaigāšanās. Izgāju viena un satiku Valdi ar savu meiteni - Paulu. Pastaigājām visi trīs, bet es jau jutu ka viņus traucēju, atvadījos un aizgāju. Iet tik daudz gājēju un liekas ka neviens nav tik vientuļš kā es. Jā, vakaros, nakts stundās Jēkaups kavējas pie manis, bet iziet ar mani viņš negrib nekur. Viņš izgāja viens, ar mēteli uz rokas. Varbūt atkal pie kādiem lustīgiem puišiem, sensācijas meklēt. Negribas ne ticēt ko viņš man pastāstīja, ka vienā sabiedrībā atrodoties, viņš būtu izdzēris gifts glāzīti caur atriebīgu roku, tik kāds cits puisis esot to pamanījis un tā tas novērsts. Ko tur nu teikt, lubniecisks romāns! Viņš šitādās kompānijās, un laikam tas bijis tikai meitu dēļ. Un viņš jau arī ir tāds cilvēks kurš var ātri sariebt un otram skuķi atgriezt, viņš, bez pūlēm var.
Pirmdien 14. septembrī.
Es šovakar ierados partijas komitejas sēdē un runāju b-rnes Sisknas labā: viņa ir iestājusies Valsts amatniecības kolā un galveno nodarbošanos nozari ieņem keramikā, kurā ir paredzamas dāvanas. Ar skolu viņai nācis pretīm pats mākslinieks Aplociņš, takā tā nu ir par brīvu, un ja viņa tiešām parādīs sekmes, tad izsniegšot pabalstu kā uzturam. Bet līdz to dabūs, viņai taču arī vajag ēst un naudas nav. Tāpēc es iedomājos to likt priekšā komitejai. Par šitādu manu tematu komitejas locekļi bij drusku pārsteigti un uzņēma to negaidīti no manas puses - ""klusās sproģītes"". Bet viņai bij arī vienaldzīgi, vienaldzīgi pret izsalkušo meitenei, novārgušo no savas vientulības un mūžīgo trūkumu. Viņi - biedri, to nesaprot un pasaka ""ja nav līdzekļu, tad nevajag skolā iet"". Bet es aprādīju no dažādākām pusēm un tad tika piešķirts 20 latu. Mana Helene par to palika visai"
1268447,"Ceturtdien 26. novembrī.
Pirmdien Soņai izsūtīju vēstuli. Un šodien atkal kartiņu, ar trīs čigāniņiem. Uzrakstīju: Es Tevi vēl sveicienu Kaukāzā. Bet Tu sveicini Kaukāzu no manis. Lai atstājot viņu, Tev pilnas rokas būtu ar rozēm, bet vēl vairāk ar dzīves prieku, tā kā šiem klaidoņiem. Kuri varbūt arī nākuši no Kaukāza, jeb citiem kalniem, un vēl pēc tūkstoš gadiem, nav zaudējuši savu dzīves prieku. Arī Tevī, atgriežoties būs daudz kalnu skaistuma. Sveika!
   Sestdien 28. novembrī.
Jēkaupam sūtu kartiņu ar Žannas D'ark, pieminekli.
- Žanna D'ark, kļuva svēta Žanna, upurēdama sevi veselai tautai. Vaj tā, kura upurē sevi kādam vienam cilvēkam, mīlētam, bet aizgājušam; gaidīdama, mocīdamās, zīlēdama un izlūkodama, savus un viņa šausmīgos dvēseles karus, nevarētu kļūt vēl vairāk svēta. Vaj viņa nepelna vismaz cilvēka, ja ne drauga līdzjūtību. Vaj Tu jo projām neredzi šī kara posta ainas? Vaj Tu nedzirdi? Es gaidu! Gaidu! Gaidu!
   Pirmdien 30. novembrī.
Varbūt nekad, tik briesmīgi man nav žēl bijis sevis, kā tagad. Par ko cilvēki priekš manis ir tik nežēlīgi!
Sestdien līdz pusdesmitiem es gaidīju Jēkaupu. Viņš nenāca. Es nevarēju vairs izturēt ne mirkli. Man bij tā, ka tūlīt iziet un vairs neatgriezties. Es skrēju apakšā pie viņa, lai viņš vēl sacītu, vaj darīt to, jeb ne. Es nevarēju! Es zaudēju katru pašsavaldīšanos. Viņa nebija. 
- Kur ir Jēkaups? -
- Es nezinu, viņš tik izgāja. -"
1268518,"vilkdams caur zobiem:
- literāte, inteliģente. -
Un pat vairāk, ja es atgādināju kā viņš pats sevi nosaucis kādreiz par lupatu, tad tagad viņa acis piesarkušas un nekaunīgi smaidīja un lūpas riebīgi teica -
- un tagad - tagad jūs esat lupata. - 
Lupata! - Viņš mani nosauca par lupatu. Bet es pasmējos. Pasmējos un teicu - un to sakar jūs mākslinieka cilvēks! -
No tā rīta, es viņu vairs nešķitos, izejot no kantora ar avīzēm, kā tas bij parasts, neteicu vairs - sveiki. -
Arī uz ielu izvaros saņemt viņa sveicienu. Es negribu uz viņu skatīties. Lai kaujas ar savu sievu, lai lasās ielā ļaudis kad viņi škandalojas. Pat tik tālu gājuši savā ""mīlā"", ka policijai vajadzējis iejaukties tos apmierināt.
Nejēgas cilvēciņi! Bet es tā vairs neesmu. Viņi visi zin kā manas domas ir kopējas ar brāļa domām.
Jātnieks šorīt gājis garām mūsu kantorim. Varbūt viņš ir visai nokaunējies.
  Pirmdien 29. augustā.
Šorīt atnāca Erna un teica:
- Vakar viens liels vīrs gāja pa Lielo ielu un lasīja - skatījās: ""Jauno Laiku Avīzi"". Viņa paskatījusies kas tas, un tas bijis - Jēkaups.
Nu arī viņš zin. Un šorīt darbā viņa darba biedri pārspriež. Un viņam ir jādzird kā runā par Sproģi. Negribot viņam nu jādomā par mani."
1268508,"apkārt ezeram. Vispirms piebraucām pie memsīša. Uzlikām baltos un dzeltenos vizbuļus un buntiņu vijolītes. Pavasarīgs kaps - mūsu memsītim.
Pa šoseju braucam uz Bernātiem. Tiem garām - neapstādamies. Nīcas upe. Tilts. Pļavas. Tās pļavas, pār kurām ar Katiju esim gājušas uz baznīcu. Tas liekas jau tik sen - jaunībā. Tagad bij pēc pusdiena un baznīcēni visi nostaigājuši. Līdz Nīcas muižai remontē ceļu. Valdis saka - kā Krievijas celtniecībā. - Bet ja būtot jāstrādā no dienu no dienas, gadu no gada, pie šādiem darbiem, viņam ārkārtīgi neciešami tas būtu. Nīcas muižā esmu pirmo reizi. Nekāda varenā nav, vienkāršas ēkas, arī parkas nav, kādas pie muižām esmu redzējusi. Baznīca. Pazīstamas vietas. Te ar Katiju kā skuķeles esim staigājušas, lepodamās kā iznesīgākās, apzinīgākās meitenes. Soli ap baznīcu ir tie paši. Apguļos zālē: te mēs gulējām un klausījāmies ērģeļu koraļos. Un kāda toreiz likās brīnumaina dzīve!
Pāri upei ir uzcelts jauns augsts tilts, toreiz tāda nebija. Mēs braucam pa Nīcas - Otaņķu ceļu atpakaļ. Verstu stabs rāda ka līdz Liepājai ir 28 kl. Gandrīz sabijāmies: ja nu vēl slikts ceļš. Un tas ir tomēr, izbraukts dziļām vagām, putekļains, bet braukt var, tik vējš iepretīm. Palika arī drusku vēsi. Apkārtnē nekas patīkams: mājeles, koki. apstrādāta un neapstrāda zeme. Vienās mājās uzvilkti trīs karogi. Laikam kāzas. Redzējām lidojam vairākus stārķus. 
- Kā aviācijas svētkos - saka Valdis."
1268516,"Sestdien 27. augustā.
Šodien plk trijos dienā, mašīna izsvieda avīzes pirmo numuru - ""Jauno Laiku Avīze"".
Silta bij diena. Paula, Erna un es satrauktas gājām uz drukātavu. Valdis jau nāca pretīm un ziņoja ka uz Rožu laukuma, avīzes jau esot pārdošanā.
Un nu jau vakars un tās jau lasa viena daļa liepājnieku. Ko domā, ko saka mūsu ""draugi"" un biedri? Vai ir tiem atriebts? Valdis ir noguris... redaktors... Valdis ir redaktors. Par viņu un mani domā šovakar tik daudz. Bet esim vieni kā kuru katru vakaru. Ko runās no rīta mani darba biedri? (Man ir atvaļinājums)"
1268514,"buntiņus vijolītes. Sapakāju, vidū iespraustu kuverīti un iesūtīju Jēkaupam. Tās mūsu puķītes. Kā viņš tās uzņēma? Un galvenais - atplēsa kuverīti un viņam bij jāredz atkal tas nelaimīgais gredzentiņš."
1268502,"Par Mūsīti.
Jā... un vēl - lūgt... lūgt lai glābtu... Bet nu jau! Mūsīte kļūst ar katru dienu veselāka, spirgtāka. Ja izturēja tik smagu operāciju, tad jau dzīvos vēl ilgi, ilgi. Mans ideālais draugs!
Kāda laime redzēt, ka viņa atkal lasa avīzes un skatās žurnālus. Un kad apnīk, tad pamazītiņām ada man cimdus. Un pavasara saulē viņa atkal rušināsies dārza dobītēs. Mana galva viņas klēpī un veselā roka budžina man matus. Visuzticamākā roka man pasaulē. Tā ir veca, sagraizīta, slima roka, bet viscilvēcīgākā. Tajā ir biss manas dzīves siltums. Tā, manas mājas siltais ķieģelītis, mīkstais spilventiņš. 
- Un tu gribēji mirt, mūsīti, kad tevi slimnīcā pārsēja. Bet es neļāvu tev mirt! Es lūdzu tevi izturēt tās sāpes. 
- Nu ko tad bērns es tev vairs laba varēšu darīt, tā roka jau nekad vairs stipra nebūs.
Par Mūsīti, pēc viņas slimības.
- Bet mūsīt, manas rokas?
- Ko nu bērns, vai tavas rociņas laiku kopj tādu vecu sakārni. No tā, lai dievs mani pažēlo! Ja manas rokas un kājas nevarēs priekš tevis kustēties, tad jau, lai paņem tos zemes Miķēlis!
- Tad jau arī mani...
- Tādas muļķības, tu galvā neņem! Tu esi jauns, vesels cilvēks. Manas rokas jau diezgan tevi auklējušas. Māsiņa jau teica, ka par jums abiem runājot visa slimnīca. -
Nujā, par mani un Valdi un to veco cilvēku. Vecs! Tas vēl mīļāks... kas visus tavus soļus pavadījis un sargājis... Tas vecais cilvēks... Tā vecā cilvēka acis, vis atklātākās, visuzticamākās.
Bet jaunā cilvēka - Jura acis? Jā... Tajās acīs, kaut kāds, svešums un lūpu kaktiņos kā tāds lielīgs smīns. Par kō?
Par Mīsīti. Par Juri."
1268506,"Jā, svecīšu ēnās uz sienas, bet nu jau dziest cita pēc citas un gruzdošo skuju smaržu ieelpoju kā kādu svētu smeldzi, kā bērnības Ziemassvētku aizkūpušo zariņu... Zīlējot jauno gadu?
""Daudz laimes Jaunā gadā!"" Juris izteica, nobučoja un izbēra uz galda... tur bija visa kā... kā zvaigznes un mēneši, un sirdis... Sirdis! Bet man vajadzēja tikai vienu sirdi... Jura! Vai tā tur bija? Tā rāvās prom... Jurim jābūt kazarmēs, jāgādājot par ""tip - top""Jaunā gada dienu, savam priekšniekam.
""Kā to saprast - tip - top?"" -
Un atbildi saņēmu - ""tas tev ķēpur, nav jāzin."" Un vēl viens lūpu šmaukstiens, un Juris pa durvīm prom.
O, kā ienīstu tās Kazarmes! Tos kaprāļus - ""kapračus""! Tie samaitā Juri.
Pirmdien 16. maijā.
Vasaras svētki. Otrā svētdiena. Priekšpusdiena. Sēžu dārzā, uz jauna un svaigi krāsota dzeltena soliņa. Arī galdiņš tāds pat. Papus ar Annu guļ zālītē - manā pļaviņā. Tā jau zaļa, liela zāle. Krūmi zaļi. Dobes sataisītas. Puķes sastādītas, tik es savas rokas šoreiz neesmu pielikusi, tas Annas darbs; man nav patika vairs gar viņām rīkoties. Ar memsīti patika stādīt.
Silts laiks. Saule it karsta. Zilas debesis, viegliem baltiem mākonīšiem. Apkārtnes sētās kladzina un ķērc vistas, nodziedās gaiļi. Man arī liekas ka šodien vislabākā vieta te būs dārzā, nekur negribas iet, ne brukt; laikam vakarējais brauciens to vien aizpilda. Jā, vakar ar Valdi apbraucām."
1268515,"Otrdien 26. jūlijā.
11/ ""Mikretai"" Sveiciens! 
no - šeit 25 VII. 1932. g.
Veltai Sproģis jkdze Zirņu ielā 44 dz. 5. Liepāja.
Kartiņu ar Liepājas zīmogu un šādi uzrakstu saņēmu šorīt. Pati kartiņa Liepājas Gulbju dīķis. Peldas divi balti gulbīši melnā ūdenī.
- Glīts uzņēmums - arī Valdis saka, ka šādu Liepājas skatu viņš neesot redzējis. Kas var man šo sūtīt? Bet es jau zinu, zinu, kaut arī jau gadi, deviņi, desmiti gadi, bet dvēseles lido un dzīvo.
Pēc šiem gadiem man kartiņa ir atkal no Žani - no Siguldas Žani.
Albumā, pie citām, būs viena vairāk. Esmu pārsteigta. Ārkārtīgi pārsteigta. Arī prieks - kāds nav dzīvē, bet tikai romānos. Gaidīšu vēl."
1268520,"Ar Ernu gājām uz kantori. Viņa stāstīja man vienas skuķes nelaimīgo mīlestību. Un es teicu - nudien Erna es nesaprotu kā var ciest dēļ mīlestības, kā var sāpēt sirds un sajusties atstāt? Man tā vairs nav! Un it nemaz, nemaz par Jēkaupu es vairs nevaru mocīties -
Un kā es biju izteikusi, pagājušas tālāk, netālu no Rožu laukuma - Jēkaups brauc - pabrauca garām ar riteni. Es pamanīju pašā tuvumā. Ernai gan ātrāki un teica ka uz manīm esot cieši skatījies. 
Viņš skatījās! Viņš redzēja mani un sarkanās krelles ap kaklu. Labi kad biju uzlikusi krelles. Ko domāja? Vēlāku redzēju pabrauca garām redakcijai. Arī iekšā skatījās."
1268501,"1931. / 32.g. Juris dienests Mūsīte
8.
Slapjdraņķis.
Liekas, ka nu sirgst pašas sirds saknes. Kāpēc! Vai tad šodien nebija Juris! Un ja nu ilgāki nepakavējās, tas jāsaprot - kazarmās jābūt, un ja vēl ir sava priekšnieka ""labā roka"", kurš izvēlējies tieši viņu, Juri, sev par sulaini, un ar norunu, ka par visām lietām kas notiek kazarmēs, jātur mēle aiz zobiem.
Uz jautājumu - kas tad tur notiek, Juris bija atbildējis - ""o, pie mums iet lustīgi!""
Lustīgi! Vai tā, ko bija pļāpājis Olas brālis Alberts; ka virsnieki uzņemot meitas slepus, un tad iesienot striķī un caur logu laižot lejā. Tātad pazemo, apkauno, izsmej meitenes kuras pie sevis ievilinājuši. Un Juris visu to redz. Aizgāju pie loga, ārā slapjdraņķis. Tāds pat kā dzīvē!
Un kā visi šie pavadītie desmit mēneši? Še ir bijis ko izturēt - sijāt, svērt un mērīt lai kaut ko veselu savāktu kopā."
1268510,"Jā, viņu spārni plaši atplēsti kā lidmašīnu spārni. Divi jaunekļi nāk pretī, uzrunā lai griežoties atpakaļ un ejot uz zaļumballi, netālu te esot.
Vējš atkal tā kā aprimis. Braucam it ērti, bet gabalus vedam riteņus pie rokas. Sasniedzam Friča birzi. Parādu kurās mājās ar Jēkaupu ņēmām pienu. Kur mežmalā sēdējām un dzērām. Vai tiešām tikai visas šīs vietas izsauks mocošas atmiņas? Kur ir tagad Jēkaups? Ko dara, kā pavada svētkus viņš? Ko viņš darīja ar manām vijolītēm? Ko darīja ar gredzentiņu?
   Bet ko darīju es kad to atradu uz skapi? Ak, tas jau sen - februāra mēnesī; to viņš tur bij uzlicis lai vakarā kad bij atnācis pie manis. Kad es matus sev no galvas biju izrāvusi, un kad pēc tam viņš turēja mani savās rokās, skūpstīja un apsolījās būt pret mani labs. Jā, to vakaru viņš atkal apsolījās. Bet pēc dažām dienām saņēmu vēstuli, kurā, skaidriem vārdiem pasaka, kā mani nemīlot un kā gredzentiņš esot uz skapja. Un vēl kas? Tas bij dienu priekš koru vakara, kad bij solījies arī uz atnākt. Ko man bij darīt? Ko darīju? Varbūt es biju tuvu ārprātam. Es gribēju iedzert ožamo spirtu, bet nevarēju plauktos sameklēt. Papus augšā arī bij. No sākuma mierināja, pat raudādams, bet vēlāku sāka pielietot draudus, nositīšot, nožņaugs kā kaķi, ja par muļķībām, palaidnībām nerimšoties. Un viņš man sita. Jā, sita un grūsteleja. Uzsvieda uz kušeti un gribēja sasiet, lai nevarētu kustēties no vietas, lai neizdarītu kādas muļķības. Es lūdzu lai atlaiž. Fui, gandrīz kauns"
1268517,"Svētdien 28. augustā.
Cik sen vēl bij kad Valdis guldamies ik vakarus, sauca mani pie savas gultas, lika tur apsēsties un tad teica:
- nu, kas būs izdosim avīzi? -
Es smējos, tie vārdi bij tikpat kā vakara pātari. Bet pašam viņam acis mirdzēja un uzacis raustījās, un viss tas izteica lielākas cerības uz viņa avīzes lielo iespaido masām. Darbu - kurpniecību jau kā aizmirsis, kaut gan ir tikai trīs nedēļas kā darbnīca likvidēta. Bet nu ir kantoris. Kantoris kā visi citi laikrakstu kantori ar avīzi logā. Un tā ir Valda! Viņš atbildīgais redaktors un izdevējs. Un visa avīze pierakstīta no viņa vien, tik divi ārzemju - biedru īdistu piesūtītie. Bet viens ir mans! Manas domas par kooperāciju. Avīzes izdalītas gandrīz visos veikalos. Kioskos sekmīgi noņem. 
Ceturtdien un piektdien izkaisīja un izsūtīja skrejlapiņas. Visi bij nepacietīgi gaidījuši plk. 6, kā ziņots bij iznākšanas laiks.
Atzinīgi izsakās b-ba ""Darba Jaunatne"". Bet mani darba biedri, ko saka tie? Ko Jātnieks spriež? Varbūt ir it nokaunējies, redzot Veltas brāli, tik pārdrošu darbu sākt. Tā jau priekš pazīstamiem senzācija; kurpnieks redaktors - žurnālists.
Un ko Jēkabs? Arī mazāks būs savilcies. Lai nu rāda viņš ko var! Lai rāda savu vīrišķību un lepojas ar manām ciešanām. Tagad lepošos es. Nesen vēl Jātnieks piezoboja mani,"
1268512,"par visu to rakstīt. Bet tā taču bij cīņa par dzīvi! 
Salocīju gredzenu. Aizgāju uz Jēkaupa darbnīcu. Izsaucu. Ai, viņš bij bāls un drebēja. Teicu lai tūlīt nāk man līdz. Viņš vilcinājās, jautādams - kur. Tad nāca. Es gribēju iet jūrmalu, tur iesviest gredzenu un tad no moļiem...
   Bet man bij jāaiziet līdz viņam. Sēdējām viens otram pretīm uz krēsla. Gredzens gulēja uz galda. Kad es runāju, viņš tikai klausījās kā jau katru reizi. Tad saķēra rokas un teica lai mierojoties. Viņš nāca līdz un izrunājās ar papu. Nu ko? Nu, viņš turēšot savu solījumu - precēšoties ar manīm, bet tomēr tur dzīve nekāda nebūšot. 
Vai es tādu priekšlikumu varēju pieņemt? Nekad arī arī ne! Un es teicu ka mēģināšu sevi apmierināt, bet līdz tam, viņām jāapsolās, man nekādas traģēdijas vairs nesagādāt. Apsolīja. Atnāca lieldienas. Nosūtīju kartiņu:
- Mīļais! Ir atnākušas lieldienas. Bet tas nav galvenais - galvenais ir tas, kā tad atnāksi Tu. 
Gaidīju. Cerēju sagaidīt. Bet jau nu tikai cerēju - cerībās aicināju vēl un vēl, un vis izmisušāka.
- Kumēdiņi - ! Domāja viņš.
Tad nosūtīju kartiņu - ""Romeo un Jūlija."" :
- Sveika dzīve! Sveika mīla! Lai dzīvo Tava mīlas laime!
Lai dzīvo!
Priecājoties, baudot, pazemojat, ņirgājaties un iznīcinot! Tava mīlulīte."
1268503,"Bet vai tagad man ar to jānodarbina prāts?
Vai vispirms nav jāizskata viss, šis nodzīvotais gads? Vai katrs mēnesis nav jāizsijā, un katra diena, kas no tās palicis, kas aizmests prom.
Kā zelts no smiltīm jāattīra. Varbūt ir arī dimants, kas ar prātu slīpējams, un tad kā dārgakmens jānoglabā sirdī... Un kas tad ir tas dārgakmens? Ak jā... dārgakmens tas ir šis vecais cilvēks... ar šīm, vēl joprojām zilajām acīm, kurās mirdz tas briljants, tas īstākais, tas dārgākais pasaulē... priekš manis.
Un liekas, ka mans prāts to ir atradis un to noslīpējis tikai nu vienā, no šā gada mēnešiem. Sākās ar to,  kad man prāts kliedza... ka šīs acis vairs negribēja skatīties. Acis, kuras bija izrāvusi no nāves rokām...
Mīlestība uz Mūsīti slimo.
Jā, mūsīte vairs neskatītos, jo to nāves roku nebūtu pasitusi sāņus, tad mūsu vecmāmiņu tā būtu sagrābusi. Miegā pamanīju to nāvi tuvojamies... pielecu no gultas, un - ak, mana sarga piere, ledus auksta.
- Mūsīt, manu mīļo, mīļo mūsīt! Kas tev ir, kas tev kait? Skaties uz mani mūsīt, skaties, tā esmu es, tava Litiņa! Tu redzi kā es raudu! Nu skaties, skaties uz mani! Un - vecmāmiņa paskatījās. Un viņas piere kļuva atkal silta.
Jā, jā... nāve mūk no asarām... Tas no mīlestības, tā ir tai nelabai pretestība, to nu tagad zinu; ja nebūtu to brīdi še atradusies, nāve tad šo veco cilvēku būtu paņēmusi. Savu sāpju pārņemta mūsīte būtu nomirusi. Bet no mana izmisuma, un asarām, viņas sirds tika satraukta un tikai tāpēc vien tā neapstājās."
1268519,"Pirmdien 5 septembrī. 
Vai man sāp atkal sirds? Par Valdi? Jā, visu pagājušo nedēļu man sāpēja sirds; avīzes man izpārdotas, kioskos pietiekoši, bet veikalos ļoti maz. Bet tas viss vēl nekas, ja dzirdētu apmierinošas atsauksmes. Priekš citiem tās pasakas, citiem - babtistu avīze, citiem - avīze bez mugurkaula, neesot pietiekoši kreisa. Bet citi jūsmo un lasa vairākas reizes cauri. Anita ar Lūsēnu jūsmo. Arī ""Strād Av."" redakcija atzīstot un saka - valoda jauka. Bet visu nedēļu Valdis gaidīja rakstiskus apsveikumus un kritikas, no draugiem, pazīstamiem un rakstniekiem.
Arī redakcijā gaidīja pieejam jaunus līdzstrādniekus. Bet tikpat kā nekā. Un Valdis nāk mājā saguris, varbūt pat izmisis. Viņš jūtas kā sakauts. Strādājis, prātojis un pūlējies. Cerēja lielu pretīmnākšanu, bet saņem klusēšanu. Pat vietējās avīzes noklusēja, kaut gan bij uzbrukts Joe. Dem. un Tautas Augstskolas kultūras svētkiem. 
- Kā ūdeni mutē ieņēmušas - es saku. Tas nu ir vienīgais apmierinājums, no tā redzams kā viņiem nav ko sacīt un varbūt ir sabaidījušies no konkurences. Bet pēc otra numura, ko nu, arī klusēs? Otris numurs ir vēl labāks. Pašā pēdējā brīdī, pirms iznākšanas Valdis saņēma prieku un pārsteigumu: dzejnieks Ed. Treumanis atsūtījis vēstuli, trīs dzejoļus un divas grāmatas savu darbu. Tā tad atzinums! Vislabākais! Tūlīt vienu dzejoli iespieda pirmajā pusē. Tas veltījums ""Jauno Laiku Avīzei"". Sajūsmā bij Valdis un visi mēs."
1268499,"- Tā ir viņa! Tā ir viņa! -
Es kliegdama uzkrītu uz zārka, kad tas ir atvērts. Tur nu guļ mans memsītis. - Mans memsītis! - es kliedzu. Viņas seja! Es novelku ar roku pa vaigiem. No galvas norauju melno vilnas puķoto lakatiņu. Matiņi! Viņas sirmie matiņi! Viņas smalkās bizītes.
Memsīti! Nesen Tu vēl matus sukādama, nevarēji atmīt vienu bizīti, tad paņēmi šķēres un nogriezi. Mēs vēl jokojamies ka nu viena ir īsāka, tad jau labāki nogriezt pavisam - abas.
Vai, vai memsīti! Tava labā, slimā rociņa. Ņemu to un cilāju, tā ir pavisam vingra. Novelku ar roku pār viņu visu. Melns ķitelis. Pelēkas zeķes. Melnas kurpes. Zem pagalvi, lai tas tas būtu augstāks, saliktas vairākas Strādnieku avīzes, un tās viņa vēl bij lasījusi. Un vecā dziesmu grāmata arī, no kuras viņa dažureiz pa jokam, tā no gara laika dziedāja un turēja tur iekšā lielā Žaņa fotogrāfiju. Tas viņai līdz - dēliņš pagalvī.
- Memsīti! Vai tiešām Tavas lūpiņas vairs neatversies! Dzirdi, dzirdi, Tava Sisīte beidzas nost! Drīz zārku taisa cieti.
   Es redzu ka arī citiem vīriešiem, biedriem ir asaras acīs. Mēs ejam izbērt kapa vietu. Un tā būs blakus Skudriņām, tik viena kapa vieta paliks starpā, bet otrā pusē paliks pavisam brīva. Viss tagad ieputināts dziļā sniegā.
Ejot mājās esmu tākā nomierinājusies. Baldonis atvadās. Tam rītu jābrauc uz Karostu - dienestā.
- Nu apmierinaties! - cieši roku spiezdams viņš saka.
Tad eju ar Jēkaupu. Viņš cieši mani"
1268513,"Pēc trīs dienām. Otrdienā. Kā parasts ap pusdienas laiku gulēju - biju kā apgūlusies. Dzirdu soļus pa trepēm un koridoru. Pienāk pie durvīm un nograb vēstuļu kastiņa.
- Pastnieks - domāju. Kad biju piecēlusies, tad tik gāju ņemt vēstuli ārā. - Tukša! - Brīnums - kur tad vēstule, es taču dzirdēju kā iemeta. - Paskatos un ieraugu kādu mazu saburzītu papīrīti. Atslēdzu un man brīnums ir vēl lielāks - papīrītis ir konfektes veidīgs un ciets.
- Būs kāda burvība, vai ģifte - smiedamās ierunājos, bet drusku arī baidīdamās - nav iežu, pat pirkstus noslauku gan drēbēm. Tad paņemu atkal un skreju zemē pa trepēm pie papus. Skriedama vēl apspaidu un nekaunīgās domas ienāk prātā - kad tik tas nav mans gredzentiņš? -
Ak nē! - Es pat iekliedzos un sirds jau man apstājās.
- Re ko es atradu kastiņā! -
- Kas tur ir? - jautā papus, apspaida un arī nomet uz galda kā kādu burveklu. Tad ņem Anna un taisīs vaļā. Es paliecos un skatos, bet sevī lūdzu - kaut jel nebūtu... kaut nebūtu gre...
   Bet - tur jau viņš spīd... Tas ir mans gredzentiņš ar violeto akmentiņu.
Es galvu saķerdama uzskrēju augšā. Es gribēju nomirt tūlīt uz vietas, lai nevajadzētu to vairs zināt. 
Mani atkal nomierināja.
Tā tad ir pagājušas vairākas nedēļas un es par Jēkaupu nekā vairs nezinu. Bet tagad es gribēju viņam likt sevi atcerēties: sestdien nopirku desmit"
1268500,"tur. Varbūt mani apmierina tikai viņš. Pie viņa man ir labi, un es saku - Jēkaup, tagad tu būsi vienmēr ar mani! Tu būsi memsīša vietā! -
- Tagad par to nerunāsim - viņš atbild, manu roku saspiezdams.
Nogurusi arkārtīgi. Papus istabā, pie jauna apaļa galda ieēdam un drusku iedzeram. Un es dzeru lai nogurtu vēl vairāk, lai nevajadzētu domāt.
Jēkaups brauc uz Karostu. Es eju viņa istabā, viņa gultā gulēt. Bet te uz galda Strādniek Avīze. Pirmā pusē divi nāves ziņojumi: viena skolotāja. Otris:
Mūsu vecmāmiņa un mūsu mīļākais cilvēks
Jūle Graziņš
Negribas izteikt to vienu vārdu. Negribas to ierakstīt dienas grāmatā. Klusi, klusi sirds! Tomēr jāsaka.
Mūsu vecmāmiņa un mūsu mīļākais cilvēks 
Jūle Graziņš
mirusi 23. februārī 1931. g.
Uz pavadīšanu kapā, no Centrālkapu kapličas, svētdien 1. martā, plkst. 3 lūdz radus un pazīstamus dziļi noskumušie bērni.
Tas nevar būr, kā šis divas rokas, 
Kuras ap tevi kā upes lokas, satrūd un zūd.
Tas nevar būt, kā mīlai tik dziļai ir jāsatrūd,
Nekad, it nekad tas nevar būt!"
1268504,"Mūsītc brauc uz slimnīcu.
Nāve atkāpās...
Jā, arī nāve necieš izmisumu. Un arī saulē ne... to svētdienas rītu, ar visu savu nespēku, mūsīte piecēlās no gultas, un ar manu un Alda palīdzību piegāja pie loga.
- ""Es gribu redzēt sauli"", viņa bija teikusi - ""cik šodien tā spoža! Un kas tur spēlē?""
No atvērtā kaimiņu loga otrpus ielas, nāca vijoles skaņas. Tik sēras, tik brēcošas, it kā kādam pēdējā diena pasaulē. Vai mūsīte arī tā saprata? Noskatījusies saulē, tai rāmajā rudens saulē, viņa deva piekrišanu lai nu ved uz slimnīcu, kam līdz šim pretojās.
Viņa gribēja vēl redzēt sauli - būt pasaulē, bet ne aizsaulē.
Jā... mīlestība uzvar nāvi... tā nāk tad, ja tai nestājas pretīm. Pretīm tai stājās ārsti, ķirurgi un viņu skalpelis. Bet?
Mūsīte.
Ja to neturētu? Es taču ārsta roku biju saņēmusi, kā vārdotāja, kā pavēlētāja, kā izmisīgākā lūdzēja lai glābj... lai glābj mūsu vecmāmiņu. Jā, jā... šī mīlestības panika, šī mīlestība uz to veco cilvēku, sacēla trauksmi arī ķirurgu sirdī un galvā, un rokā - ka ir jādara viss lai vecā māmiņa dzīvotu. Pirmais gadījums viņiem slimnīcā ka dēļ veca cilvēka tik pārmērīgs pārdzīvojums.
Pārmērīgs! Tāpēc jau nenomira. Un roka arī tur pat kā vesela, var sākt to vingrināt pie adīkļa. Tikai par to galvu sūdzas - esot kā tranā apdullusi un visu ko piemirstot, tā kā nemaz atmiņas vairs. Bet man pašai gan būtu labāki, ja varētu arī kaut ko piemirst, savu galvu neapgrūtināt, bet visa gada gājumā noskatīties kā tādas traģikomēdijas miglu bildēs.
Juris."
1268951,"Žaņa vēstule 1923. g.
Tagad kā esmu pārnākuse no darba. 
Istaba ļoti auksta, jo ir pie sala un pūš liels vējš un manai istabiņai tas stipri sajūtams.
Uzvāru kafiju un ēdu tauku maizi. Kurinu krāsni un domāju par Žani, jo no viņa taču šodien saņēmu vēstuli. Tā tad jāieraksta:
Neņemiet tik par dusmu ka uzdrošinos Jūs traucēt paša darba laikā, t. i. vēlēšanu priekšvakarā. Nebūtu gan to darījis, traucēt mierīgus cilvēkus, bet uzmācās dažādas domas. Jūs laikam esiet ļoti aizņemta ar tiem darbiem tanī valdē.
Negribu pie Jums griezties un Jums ko pārmest. Gribu, tikai uzstādīt pāris jautājienus. Tas pirmais jautājiens ir: es varu pielaist (un tas tā arī ir) kā Jūs uz mani"
1268953,"Pa vaļas brīžiem no vietējās bibliotēkas ņēmu grāmatas lasīt milzīgās porcijās. Bet nu es laikam izkritu pavisam no toņa, tādēļ būs jābeidz. Un vēl labas dienas Jums un kas vēl grozās Jūsu tuvumā, - un man vairāka nav. Ak ta - vēl pasveiciniet pie gadījuma Komerovski.
Visu labu. ZK.
Šeit : AM - os 1923. gadā 21. janvārī.
Tā - nu varu iet gulēt - krāsne izkurējusies un dienas piedzīvojumi sarakstīti. Apgulšos študierēšu ko Žanim atbildēt. Par viņa vēstuli esmu pavisam vienaldzīga."
1268939,"Otrdien 12. decembrī. 1922. g.
Šodien pēdējā dienā pārliecināšanās dēļ reģistrēšanas. Pavisam slikta dūša bij tur sēdot. Sarunājos ar vienu jaunkundzi 36 gadus vārdā Anna Bauce. Dzīvoja agrāk Bērziņu namā. Ierunājos pa Bērziņiem. Viņa teica ka Edgars esot gājis pie viņas amzierēties - lakstojies kā gar jaunu meiteni, reizēm pat līdz griestiem izceldams. Kādreiz viņš esot arī iereibis. Viņa teica kā nopietni domājoš cilvēks viņš neesot. Man to klausoties sirds vai pagura. Mans cildenais, mīļais Edgars ar manīm tāpat amzierējas kā ar Bauces jaunkundzi. Es tā pate priekš viņa kas Bauces jaunkundze - tik ar jaunu mieru ko apkampjot patīkamāka sajūta. Ja Viņam tik patīk sievieti spiest un apkampt... ""Ak! es esmu pazuduse!"" Viņš mani nekad mīlēt nevar un nekad, nevar man dot to tīro mīlestību. Cik briesmīgi! Nekā no dzīves nevaru baudīt. Es nolādu viņu un likteni kāds man uzlikts. Man tik asaras jālej dēļ viena puišeļa. Es laikam esmu garīgi saslimuse. Vaj vesels cilvēks tā mocītos"
1268940,"dēļ mīlestības? Kad tas beigsies? ""Edgar! nu nedzen mani izmisumā!"" Es ticu. Tu māksi - Tu mīli mani. Tu spiedīsi un glāstīsi atkal mani - bet man tas sāpēs dara un spiež un žņaudz kā smagas ķēdes... Nē! tie glāsti ir visu maigākie un dārgākie - jā - visa mana dzīve tik ir Tavi glāsti...
Piektdien 15. decembrī. 1922. g.
Viss ir nieks par visu smejies - lai citi raud un vaid - Jā! lai citi to dara - es vairs ne - raudas kuras domāju mūžam nebeigsies tagad būs beigušās. Tagad gan vēl gribētu raudāt - vēl par visām reizēm...
   Un raudāt dēļ to ka vairs nebūs raudas - tās dārgās asaras...
   Kādas iedomas bij uz Viņa tīro mīlestību. - Kur nu viņa ir? - Nav - nav mīlestības - nav arī vairs pie manis - nav ko mīlēt, nav ko ciest. Bet vaj tik es nesapņoju - vaj tiešām šo saku tiešamībā? Ja, tas ir pateicība. Pulkstens bij gandrīz pusdesmit. Sēdēju un šuvu jauko kleiti. Pie durvīm pieklapēja - atvērās un ienāca Edgars. Kā apmulsu - tik iesaucos: ""Edgar!""
   Istaba bij nekārtībā - pat gulta nebij apklāta. Neveikli sasveicinājāmies. Viņš esot redzējis logā uguni un tāpēc esot tik vēlu nācis - nākot no Karostas bijis pie brāli uz jubileju. Viņš arī ievēroja nekārtību un jautāja: ""saki Linit kamdēļ tev tāda nekārtība?"" Aizrādīju ar nevaļu. Viņš bij iereibis - no izturēšanās neko zināt nevarēja - tik no elpas. Viņš bij tik ļoti mīļš - glāstīja vaigus - sēdēja klēpī, spieda pa vidu tik stipri kā vaj iesāpējās. Kā bērnu zem ceļgaliem. Viņš mani apņēma lai varētu labāki uz klēpi uzsēdināt. (Ak, man vaj kauns to teikt) jutu viņa rokas pieskaramies sev pie kailas miesas... Man palika tik neērti un kauns. Bet Viņš tik smaidīja un pat kājas lielu noglāstīdams... Sajutu to ko briesmīgi - gribēju tādiem glāstiem pretoties bet nespēju. Un tad Viņš teica galvu man pieglauzdams: ""saki Linit vaj tu kādu mīli?"" Nebij nekā uz tam ko atbildēt. Un atradu par nevajadzīgu uz to dot skaidro atbildi - jo Viņu kā nopratu bij pārņēmusi ""erotika"". Un tad iemeta gultā un gribēja sabučot. To tu ne! Laid vaļā, laid vaļā, ja negribi lai nomirstu. Un tad Viņš pēkšņi gribēja aiziet - no sākuma gan nenopratu bet vēlāku: - Viņam palika slikta dūša..."
1268945,"vu darbu. Katru vakaru gaidīju uznākam Edgaru - un vakar negaidīju bet uznāca uz neilgu laiku. Paspēlēja drusku mandolīnus - paauklēja, pakutināja, paspieda un vairāk nekas nebij. 
   Es biju nospiesta redzot viņu tik jautru. Arī es gribētu tāda būt - bet ne par ko nevaru. Atdevu figuriti - devu kā dāvanu uz ziemas svētkiem
   Viņš teica ka man dāvināšot lelli. Figurite ir kur zemnieka puisis taisās skūpstīti meiteni - tas Viņš un es, - aka klāt, divas aitiņas un izbirušas zemenītes no apgāzta kurvīša, arī divi kociņi un divi kadiķu zariņi iesprausti. Teicu kad tie nokaltuši lai iesprauž zaļus...
Paņēma arī mandolīnu līdz.
Šodien izlaidu Viņam kartiņu kā apsveikumu ziemas svētkos un dzimšanas dienā - rītā Viņam paliek 21 gads. Arī Žanim izsūtīju. Gaidu arī no viņa. Kad tik neatbrauc pats ja vēl kartiņa nav. Nebūtu labi ja atbrauktu. Man tā vien prātā ir kad atbrauks. Satikties jau nu būtu patīkami... Eh! kas būs, būs. Iešu tagad gulēt - nāk miegs - rītu agri atkal celšos lai varu"
1268946,"29. dec. 22. g.
rītu - - -. Esu slima, sāp galva. Pārnācu no darba pusdienā. Mājās atradu no Žani kartiņu, - Jaun - gada apsveikums. Uz kartiņu dzejiņa:
Ko līdz viss, kas plaukts un sēts -
Sirdij miera trūkst:
Iegūts daudz - daudz pazaudēts -
Tas lūk, sāp un sūkst. -
Dod, kā mocos pazaudēt
To, kas zaudējams -
Dod, ka varu aizmirst spēt,
Kas nav aizsniedzams.
P. Blau's
Pats raksta: Novēlu Jums daudz, daudz laimes Jaunā Gadā un visspožākā sekmes topošai veidotājai /ect./ māksliniecei. Man jāatvainojas jūsu priekšā, ka pat kartiņu neizsūtīju uz svētkiem. Gribēju Jūs pats personīgi apsveikt, bet redzēt kā kas nu ir noticies. Citiem viņi bij prieka svētki, bet"
1268938,"karstums bija par lielu. Viņš sacīja:
- Kaut kas vienreizējs pasaulē! Tā tik kaut kas uz Marsa varētu būt! Mīļš, mīļš paldies tev! Tu esi pūlējusies ļoti. - 
No skapjaugšas viņš noņēma šokolādes kārbu, kuru es pašūpoju savās rokās, patīksminājos un tad tikai izvēlējos ko ņemt. Viņam krita sirds. Man? Nierīte, pēc viņa vārdiem.
Pārnākot Termai, mēs piesēdām pie virtuves galdiņa, līdz pusē diviem. Gāju vadīt. Sals. Nedaudz viņš bija apreibis. Un kur tad noguris, un tāpēc pavadīju līdz viņa mājām, jo rītu taču darba diena. Es pārskrēju kā sniega pārsla. Bet kad apgūlos, galva griezās un tad iedomājos, ka es jau varēju arī pakrist uz slidenām ietvēm, un neviens to nebūtu pamanījis, jo gājēju jau vairs nebija. Par to esot iedomājies arī Juris, un tāpēc arī otrā vakarā atkal ieradās. Es gan nebiju mājās, bet drīz ierados un viņa pateicis komplimentu - nu šitā apģērbies, nu gan tu labi izskaties! -
Kad sēdāmies ēst vakariņas, viņš atkal izvilka mazo pusīti. Es gan protestēju, bet nekas nelīdzēja, pusotras glāzītes izdzēru tomēr, bet kad atkal pielēju pilnu, tad lūdzu lai atļauj atliet pudelītē pie tur vēl palikušā. Jā, to viņš atļāva. Un tad kad bija jau cauri vienpadsmit cēlās un gāja mājā.
- No tevis jau nevar aiziet - sacīja. Viņš priekšdurvīs, saskūpstījāmies. Un atkal man patika vienai lidot atpakaļ.
   Šorīt sals nokritis uz 3 gr. Bet vakar rīt bija 25 grādi!"
1268952,"9.
par šo un to variet dusmīga būt, bet kā Jūs šitik lakoniski un tā variet pārvērsties, to lūk es nesaprotu jo Jūsu garu es pazīstu vienīgi kā brīvu. Visu, ko no Jums lūdzu, - ir tas, lai Jūs netaisītu spriedumu par mani par daudz ātri, jo ja Jūs to darīsiet - tad vilsaties. Tas otris jautājiens ir: ak, nē, - nav jau otra jautājiena. Pagaidām nav, līdz nogaidīšu no Jums atbildi uz pirmo. Tā dabūt es gan ceru. Par sevi nekas intersants nav ko teikt. Visu šito ziemas periodu pavadīju kā nu kuru reizi var, kad ir iesācies lauku dzīves ziemas klusums. Nedomājiet tik kad Jūs vien strādājiet, es jau arī dūšīgi rāvos: cērtu alkšņus, vedu žagarus un vēl daudz ko."
1268942,"Viņš to juta un teica lai eju atpakaļ - lai nesaldējoties. Bet man nepatika iet - nevarēju atstāt Viņu vienu - jo Viņš ar mokām gāja uz priekšu un sūdzējās ka ļoti nākot miegs. Man bij žēl Viņa - bet līdzēja nekā nevarēju. Pie atslēdznieku ielas stūri taisījāmies šķirties - nezinu kā tas bij kā kā ne tik jutu ka Viņš atgāzis galvu man atpakaļ - stingri mani tur un Viņa lūpas uz manām... Es paliku kā beigta nedrīkstēju ne elpot - baidījos iztraucēt brīdi kas man likās tad kas lielas - bet tomēr arī nepatīkams... Paliku kā apreibuse - atspiedos uz Viņa štoka ko turēju rokā un skatījos tumsā - prātā nāca vasaras svētdienas vakara satikšanās - jo te tā pate vieta kur pie žoga piespiedusīs raudāju - tumsa bij tāda pat un Viņš tajā nozuda un es paliku izmisumā raudam... Arī tagad gribēju raudāt, bet nevarēju - un nezināju par ko lai raudu - bet sirds sāpēja un man bij grūti - grūti... Tad Viņš paņēma zem rokas un veda atkal gabaliņu uz priekšu. Es teicu: ""Ko šis viss nozīmē - kas ir ir - jo nekā nesaprotu."" Viņš teica ka še nav nekas nesaprotams un atkal skūpstīja - skūpstīja ilgi - ilgi..."
1268941,Viņam izejot es vaj prātu zaudēju. Gribēju galvu triekt gar durvīm lai saplīst gabalos... Nezināju kas pašlaik notiek - nevarēju aptvert vaj tiešām mans ideālais Edgars tā piedzēries ka paliek slikta dūša - man jāredz kā streipuļodams aiziet. Alkohols bij Viņu erotikā iedzinis - Viņš nāca tāpēc pie manis... Pēc dažām minūtēm atkal uznāca. Parādīju figuriti - ļoti priecājās. Teica ka esot ļoti noguris - trīs naktis esot dežurējis un tagad vēl tas alkohols to pavairo - pats apzinājās ka ir par daudz iedzēris - lai gan prāts bij skaidris. Apsēdās gultas malā - atkal ņēma uz klēpi - atgāza atpakaļ un tiecās pēc skūpsta laikam - izvairījos - nepatika tāda Viņa izturēšanās. Nolieca galvu uz klēpi un snauda. Redzēju kā mokās ļoti žēl palika. Nedrīkstēju ne pakustēties lai neiztraucētu. Būtu ļāvuse vaj visu nakti tā snaustu - bet bij Viņam jābrauc prom. Laiks bij jau modināt - bet nezināju kā to lai izdaru - glāstīju lēni matus un klusu teicu ka laiks uz staciju iet. Atmodās un mudīgi taisījās prom. Izgāju tāpat viegli ģērbusēs ar plaiku galvu pavadīt. Man bij auksti - drebēju.
1268943,"Ar katru skūpstu es paliku nemierīgāka, domāju kad Viņš mani apsmej kad esmu tik padevīga. Teicu ka man vajag galīgi ar Viņu izrunāties. Apsolījās uznākt svētdien - ja tik iebraukšot.
   Un tad atkal lūdza skūpstu - drusku - drusku bij kauns bet tomēr gandrīz pate galvu atliecu atpakaļ...
   Skūpstīja kaisli - ilgi - pat zīzdams lūpas... Vēl droši vārdi un sniedzam rokas - bet Viņš atkal noliecās pār mani un lūdz vēl atvadīšanos skūpstu - tad gan teicu lai paliek uz svētdienu - jo rādījās tas par daudz. Arī roku noskūpstīja - ilgi pie lūpām paturēdams... Tad vēlējām viens otram visu labu gājām katrs uz savu pusi - es skriešus. Tagad jau pulkstens viens. Uz lūpām jūtu vēl ko tādu lipīgu - ka Viņa siekalas - patīkams tas nav, bet noslaucīt negribu un aplaizos it kā pēc medus ēšanas... Vaj tas tad ir skūpsts ja lūpas tik cieti kopā - pat mēli un zobus jūtu? Un Viņš teica: ""Vaj iekodu?"" Gandrīz jau iekoda... Man tagad jāsaviebjas - man nepatīk tie skūpsti - tie nenāca aiz mīlestības kādu pirmo skūpstu gaidīju - tie bij aiz kaislības... Man tagad liekas itkā"
1268948,"Sapņos par Edgaru 7.
Pirmdien 22. janvārī. 1923.
Šo nakti sapņoju sapni: satiku uz ielu Edgaru - apkampu, pieglaudos Viņam un prasīju kāpēc Viņš nenāk. Asaras lielas lāses bija pa vaigiem. Mēs gājām pa Aldaru ielu. Vasaras laiks bij. Saule spīdēja, kokiem bij zaļas lapas. Mēs gājām viens otru apkampuši - pa ēnas pusi. Viņš ēda baltu maizīti, to mama esot priekš viņa izcepuse. Viņš teica kad esot dabūjis ko dzirdēt pa manīm - kā es esot izteikuse par mani un Viņu citiem cilvēkiem un vēl ko - neatminu. Tad es teicu kad tas nav tiesa. Ak tā! Viņš vēl teica kad Viņa mama esot teikuse kad man esot cits kuru mīlot. Un tad es sāku visu Viņam izteikt, teicu ka citu nevienu nemīlu, ka neatbildu nemaz uz Žaņa vēstuli. Teicu kādu dzejiņu uz Jaunu gadu viņš atsūtīja kur saka ka esmu nesasniedzama un.t.t. Teicu kā viņam ko atbildēt nezinu."
1268957,"vienai mīlēt ir grūti - grūti saņemt no Viņa tikai līdzjūtību un kādu kaislu glāstu un skūpstu... Par verdzeni būt ir grūti. Es Viņu uz mūžu sirdī ieslēgšu. Pa retam aizrakstīšu kādu vēstulīti.
Vakarā pulksten vienpadsmitos. Ak vai! nu vairs labi nebūs. Aizgāju uz koncertu mītiņu. Bij atkal cukurbalodīts. Nāca atkal pavadīt - mani zem rokas paķēris. Gaiša mēnesnīca. Ejam lēnām - lai gan sirds iekšā mudina iet ātrāk - bet laikam gan tā tik tam vajag būt. Esim pie korķu fabriķi - vērīti skatos vai tik pretīm nenāks Edgars - jo laiks uz staciju iet. Un ak! tiešām nāca Viņš - jau pa gabalu pazinu. Man sirds pagura un aiztrūka elpa - atrados kā starp ugunīm. Nezināju vaj galvu noliegt jeb pacelt uz augšu. Saņēmu"
1268947,"man... Visu daiļu. JK.
   Vakarā, guļu gultā ar apsietu galvu - gaidu Edgaru.
Valdis
Sestdien 30. decembrī.
No rīta galva vairs nesāpēja. Biju darbā. Vakarā pārskrēju mājā - ar steigu vien gatavojos uz balli. Sarīko Liepājas un apkārtnes studenti. Par labu trūcīgiem studentiem. Ar Anniņu aizejam. Cena 100 rub. Priekš mums tas pārāk daudz. Bet redzot ar skujām dekorēto ieeju un staigājam studentus - mūs tik ļoti valdzina ka atdodam pēdējos grašus un ieejam skaisti dekorētā zālē...
   Un tagad pulkstens tik viens - deja tur pilnā spēkā, bet es jau atkal savā istabiņā. Kaut varētu to izteikt ko mana dvēsele tagad pārdzīvo. Tiešām es traka palikšu. Pašai tik maz naudas - bet atdevu velniem prom lai līksmo, dzīrojas. Izrīkojums par labu trūcīgiem studentiem? Ne! Tas tik priekš tam lai viņu trūkumu"
1268944,"....
 vairs nemīl. - Viņš no manis tikai paģēr skūpstus - tāda Viņa mīlestība. - Nezinu kas gan ar manīm notiks... - - -
   Sestdien 16. decembrī / g. 22.
No rīta pieceļos ar nepatīkamu sajūtu. Nepatīk atminēties vakarējo notikumu - tā jau bij vaj traģēdija. Gandrīz kā riebums paliek atminoties tos daudzos skūpstus. 
   Vaj tā visi vīrieši skūpsta? Esmu gan muļķe - it neko nezinu. Ko Viņš sajuta skūpstīdams? - Man nebij nekas patīkams - gaidīju tik kad drīzāki ietu nost. Es zinu - tas tāpēc kad Viņš bij iereibis - domāju to kā visu dzērāja kaislo skūpstu tāpēc saceļ tā kā riebumu. Bet kā Viņu mīlu tāpēc atvēlēju - jo Viņš kāri skūpstus dzēra... Vaj Viņš vēl pēc tiem ilgojas?
Piektdien 22. decembrī.
Esmu pavisam dienas grāmatu aizmirsuse. Kā no otrdienas esmu darbā - rakstam vēlēšanu kartiņas. Arī pagājušo nedēļu strādāju līdz piektdienas pusdienas laikam. Esmu ļoti priecīga par darbu. Pēc svētkiem atkal tūlīt būs darbs - jo nepabeidzu sa-"
1268949,"Prasīju Viņam kā pavadījis svētkus un ka viņu ļoti gaidīju. Kā baidīju vakaros līdz pus astoņiem un tad tik gāju izrīkojumu. Viņš esot pa svētkiem dežurējis. Prasīju vai saņēmis ""ziemas svētku"" kartiņu. Esot saņēmis. Par vēstuli nedabūju paprasīt. Tad Viņu apkampu cieši, cieši. Arī Viņš mani. Un tad es jautāju vai vēl man neuzticas un teicu lai saka kā mani mīl. Un Viņš klusu teica: ""mīlu Līnit."" Un tad pamodos. 
   Ticu šim sapnim. Viņš tiešamībā teiks kad mīl. Tāpat kā toreiz sapņoju kad ejam konfektes ēzdami pa Kaiju ielu un kā raudāju - tik Viņš līdz jūtību rādīja un teica kad nemīl. Un tas pareizi, toreiz Viņš to neteica - bet tagad teiks ka tiešām mīl.
Vēl sapņoju, kad Viņš spēlēja kokli un es mandolīnu. Vēlāku kokli es spēlēju. Smuki sapņi - būs viss labi."
1268954,"10.
Atkal kartiņa.
Sestdien 27. janvārī. 23. g.
Visas šīs dienas nebij vaļas rakstīt. Ceturtdien līdz deviņiem vakarā skaitījām balsis tad arī nobeidza. Vakarā pārnākot atradu no Žani atkal kartiņu: puskailu sievieti, klāt maza franču dzejiņa un pats par franciski arī vēl uzrakstījis. Sazin nu, kas tie ir par vokabeļiem. Otrā pusē rakstījis: Nosūtu Jums šo dievu izredzēto - zemes meitu. Esmu dūšīgi apbruņojies ar pacietību. Vai ne tā? M - os 24. I. 23.g.
Šodien viņam izlaidu vēstuli. Rakstīju atkal kādas desmit reiz lūdz norakstīju. Negribētu nemaz viņu še atkal ierakstīt - lai labāki paliek noslēpums. Piespiestas jūtis tur saliku iekšā. Viņš jau to zin kad to daru pretīm savai brīvībai. Bet lai viņš mazākais paliek priecīgāks, lai arī netic. Un gala iznākums kad ir ļauns - lai, arī man tāpat iet kā viņam."
1268956,"patīku, lai gan esmu jau vecāka par viņu. Viņam vajag būt tikai kādi 18 gadi ja daudz 19. Šovakar tur pat būs koncertu mītiņš, viņš aicināja lai ejam. Pēc tam viņš katrā ziņā nāks atkal vadīt. Bet ja nu gadās satikt Edgaru?.. Ja, Edgars - kas es Viņam esmu - viņš man nerāda tādu cienību un laipnību kā cukurbalodīts. - Ja, Edgars patiesībā necienī mani - viņš nesaprot mani un nekad nesapratīs un nekad mīlēt nevarēs. No cukurbalodīša to gan var sagaidīt - tik viņš ir par jauniņu priekš iemīlēšanās un es viņam par vecu - lai gan arī tik izskatos kā 18, 19 gadus.
Tagad domāju kad būs labāki priekš manis ja no satikšanās ar Edgaru izvairos - jo pēc tam tik man jācieš. Starp mums nekas nevar būt. Man"
1268950,"8.
G 23. g.
Otrdien 23. janvārī.
Esmu lielos darbos: no rīta izdodu avīzes. Pārskrēju mājā - paķēru rateļus un abi ar Valdi braucām pēc malkas - kuru izdod pilsēta nespējniekiem, to dabūn arī mūsu vecmāmiņa.
   Ieskrēju vēl pie zobu ārsta - pieblombēju priekšas zobu, vēl viens dibena zobs plombējams - jāiet atkal rītu. Pie malkas izstāvējāmies - izgaidījāmies - izsalāmies un tomēr nedabūjām - neatveda no malkas sētas. Lādēju pilsētas valdi vaj raudādama - bez gala dusmas pārņēma.
   Tad no trijiem līdz deviņiem strādāju līdz pie balsu skaitīšanas. Nu es esmu gan lielā ""činā"" - ar Liepas valdes vīriem darīšanas un viņu uzticību ka izdaru pareizi. Tagad par to vairs nav vaļas rakstīt - citu reizi."
1268955,"Šovakar iešu uz ""soc. dem."" izrīkojumu. Iešu paamzierēties ar viņreizējo kavalieri cukur balodīti...
Svētdien 28. janvārī.
Piecos no rīta pārnācu no izrīkojumu. Bijām abas ar Paulīni. Ar cukurbalodīti dejojām, visu vakaru ar viņu pavadījām. Atvadīja līdz vārtiem. Ilgi vēl runājām. Ar viņu ir ko runāt - gan prātīgi gan arī pajokojot. Viņš tādu cienību un laipnību rāda man. Viņš tāds godīgs, labs puisītis. Runā tik vajadzīgo - ne nevērtīgus, tukšus vārdus. Nākot viņš man zem rokas paķeras - un man tad gribot negribot jānodreb - savādas trīsas pāriet pa kauliem un tā tas ir katru reiz reiz jūtot viņa pieduršanos. Kas tas ir? Un tad viņš man liekas tāds tuvš  kā mīļš. Katrā ziņā viņam es"
1268901,"Trešdien 29. augustā.
Vairākas dienas plosās vētra. Un šorīt pat tik auksts, kā gandrīz cimdi neskādētu. Varbūt trešais un ceturtais kosmonauti kurus palaida 11. un 12. augustā, būs to pasauli sašūpojuši, un vētras to apgāzīs. Kā ziņo, tad uz visas zemes lodes plosoties viesuļi un taifūni.
Vēl biju nodomājusi iet jūrā, bet kur nu! Pavisam sešpadsmit peldes izņēmu ar visu Bārtas upi.
Sestdien 1. septembrī.
Jēkaups sacīja arī tā:
- Varbūt bijis labāki, ja mēs nebūtu vairs satikušies. -
Kā viņš to būtu domājis un sapratis? Bet ko tagad domāju es? It kā nav ticība viņa vārdiem? Jā, kāpēc tad man ir jādomā, kad viņš uz to Vaiņodi nemaz nav aizbraucis. Kāpēc tad būtu melojis? Tāpēc, lai nevajadzētu nākt pie manis kamēr esmu viena. Bet kāpēc ne? Termijas dēļ jau viņš nenāk, lai tikai ar viņas pajokotu. Es domāju kaut ko citu, bet pagaidām par to klusēšu.
Jau divas nedēļas esmu viena.
Te bija tādi svētki! Bet nu liekas itkā es būtu visu to tikai sapņojusi. Pārāk garš un sarežģīts sapnis bijis! Šodien pirmā skolas diena. Viņš teica ka līdz pirmajam tam Vaiņodes internātam jābūt gatavam.
Un es cerēju ka viņš jau šodien būs mājās un ieradīsies pie manis.
    Un ja nu neatnāk nemaz kamēr Termija nav! Bet es tik ļoti, ļoti gaidu!"
1268908,"Svētdien dusmojās ka joprojām vēl neesot algu saņēmis. Bet ja nu ir saņēmis? Varbūt nu dzer vīnu, ar saviem kaimiņiem kur arvienu ieiet.
Bet, vai man nāk virsū domas arī varbūt vēl kas sliktāks, par šīm aizdomām? Vai viņš nāca katru vakaru kad gribēja ēst? Un nu kad nav naudas nav vajadzības nākt? Bet kā man nav kauns tā rakstīt! Bet, vai tad vispār viņa izturēšanās ir bijusi tā cilvēcīgā, tā visu prātīgākā, kādai vajadzēja būt pret manīm? Taču ne! Bet tā kā tas ir Juris, man bija jāņem par labu tāds kāds ir!
Pēc lielajām vētrām un lietus plūdiem, nu jau četras dienas vasarīgi lēnas, saulainas, siltas. Un vai tad Juris nevarēja atnākt un aicināt iziet mani pastaigāties? Tik jauki būtu bijis! Šorīt, satiekot Jaunsleini uz tirgu, aicināja rītu vakaru uz kino profesoru Mamloku skatīties. Apsolīju iet. Nabadziņš! Viņš atnāca vienu vakaru ar vīna pudeli lai ar mani sadzertu, bet es atteicos. Mums runājot, uz pudeli skatoties, kura bija nolikta uz galda, atnāca Juris. Nu ko, beidzot es ķēros pie pudeles un pa trijiem nu izdzērām. Vai Jaunsleinis aizgāja apvainojies, noskumis? Nezinu. Bet uz kino aicina tomēr. Ai, kaut Juris aicinātu!
Sestdien 29. septembrī.
Nē, Juris uz kino neaicina. Un es gāju vakar ar Jaunsleini. Gāju, kaut arī, tieši pirms manas iziešanas, pārsteidza Juris, pieklauvēja, ienāca kā parasti. Bet man vajadzēja iet. Sapucējos pelēkajā kostīmiņā. Viņš noskatījās un nosauca par"
1268910,"aicinājis, atrakstot vēstuli? Ieradās arī pats svētdien un palika nepatīkami pārsteigts ieraugot še atkal Juri. Juris, mums diviem virtuvē ēdot pusdienas, teica lai ejot uz kino. Bet es atbildēju - ar viņu ne! Es iešu tad, kad tu mani aicināsi. -
Jaunsleinis aizgāja, pēc Jura aiziešanas, bet dzirdēja ka pēc stundas būšot atpakaļ. Tad drīz cēlās un gāja arī Jaunsleinis.
Kino mums abiem nepatika, filma - ""Septiņas aukles"". Muļķīgs inscinējums! Sacīju ka aicināšu tagad es uz kaut ko labu.
- Nu redzēs, redzēs, kas tas labais būs - atteica. Tātad, tad jau nedomā atteikties! Bet viņu var jau ieraudzīt ""sabiedrības"" no kuras sprieduma viņš tā laidās, jo neesot taču oficiāli šķīries. To viņš nekad arī neizdarīs. Un es gaidu, ka atnāks un paziņos, kad ar sievu ir atkal salīguši mieru. Viņš pats ilgojas.
Sestdien 13. oktobrī.
Vai tiešām šai dienas grāmatai būs jāpiedzīvo uguns liesmas līdz ar mani? Jā, es metīšos uguns liesmās līdz ar mani? Jā, es metīšos uguns liesmās ar visu šo grāmatu. Ko vairāk es varu sacīt! Visu nedēļu es gaidīju Juri, jo pie atvadīšanās taču sacīja ka atnākšot pat jau pirmdien - nobeigt plītīti kā vajaga. Bez tam, lai sameklējot dēlīšus, stiklu, izmērcējot mālus, varbūt jau varēs mēģināt lelli, kuru plastilīnā esmu sākusi veidot.
Bet nu vēl šovakar viņš nenāk. Ko nu lai domāju? Es nevaru nekur atbildi rast lai cik necik samierinātos. Vai tiešām viss ir bijis pārāk garš sapnis un kurš beidzas bez  - beigām. -
Nē, es nevaru tam ticēt kad viņš būtu pēdējais pļēguris. Nē, nē, nē! Kaut tik ar viņu nav kas noticis? Ar sievu salabis? Kaut jel būtu tā! Kaut būtu tā! Un tad man būtu dota visa debess laime. -"
1268915,"omā par mūsu ""labklājībai"", bet es mazliet pakaitināju - nerunājot līdz, drīzāk ne pa prātam viņam un ar Termai ne.
- Tu esi traka! Tevi vajadzētu ievietot trakā namā! Tu esi riebīga! Stulbene pēdējā! Par tevi jau visi cilvēki smejas. Neviens tevi necieš. Viss nams tevi neieredz. Un tā, tālāk, un tā tālāk, līdz aiz dusmām viņa ko svieda un tiko neizsita logu. Es valdījos ar visiem spēkiem, lai nepiegrieztu vērību tam. Juris pabrīnējās par manu ""naivumu"", kas neredzot patieso dzīvi. Es tikai klusēju.
Viņa aizgāja vēsi un atturīgi.
Nu ko? Kas citādi viens var būt, pēc visa dzirdētā, kad Termija tā mani nolamāja un atklāja manu ""patieso būtību"".
Vairs nevarēju prātu zaudēt? Mana mīļā cilvēka klātbūtnē, viņa uzdrošinājās mani tā nolamāt un rādīt kādas mums ir attiecības. Un kas man vairs var būt pret manu Termīti? Liekas kad nu viņa ir darījusi pēdējo, visbriesmīgāko ļaunumu. Un kad es viņai to sāku izmisīgi skaidrot, izmisīgāka kļuva Termija. Viņa neesot domājusi ko izrunājot, un lūdzās piedošanu, lai viņai pašai un nevajadzētu iet slīcināties aiz sirdsapziņas pārmetuma. Nu ko? Samaitātu virs veselu nevar dabūt! Un es pati nu esmu iespaidojusies tā, itkā patiesībā es būtu tā riebīgā. Un ko pie tādas vairs nāks Juris! Pirms tam to vakaru, viņš noņēma mēru, lai piegrieztu stiklu jaunajam galdiņam. Un vēl taču būtu jānāk un spuldzītei jāpieliek raujamais aparātiņš - iededzināšanai un apdzēšanai. Un vēl jānes nauda! Pirms nedēļas vēl viņš aizņēmās desmit rubļus un solīja pēc 21. sākt atdot. Juri! Es zinu, tu nāksi un atdosi. Tu esi cilvēks, kad atbild ko runā un ko dara. Un tad taču mēs taisīsim lelli!"
1268909,"meiteni uz godu. Viņš palika, es steidzos. Bet kad biju gaitenī, pie trepēm, vajadzības dzīts nāca zemē arī viņš un ieraugot mani vēl še, uzspieda uz lūpām ātru skūpstu. Nu, tā tik var izdarīt atkal Juris! Kad pārnācu, Terma stāstīja kā pavadījis laiku ar viņu, viņam vajadzējis izdzert pusīti ""ļergu"", ko kāds paziņa iedevis. Sēdēja virtuvē, dzēris un uzkodis žāvētas renģītes, kuras arī bijušas iedotas. Kad es pārnācu, tad bija jau aizgājis. Bet šovakar klāt atkal. Termija aizgāja uz krievu teātri. Un nu, pirms divpadsmitiem aizgāja viņš. Kā šovakar jūtos? Liekas ka manī kāds tukšums un...\
Ak, es alkstu viņu visu!.. Bet, viņš? Ne mazāk mani... tikai ir - novecojies kā vīrietis. Es saudzēju viņu un nelieku to just. Man taču vienalga, kaut tikai viņš ir pie manis!
Otrdien 9. oktobrī.
Pēc lietus gāzēm, nu jau divas nedēļas uzturas sauss, silts un saulains laiks. Un kādi vakari! - Kā gleznā! - saka Juris. Kā tava butaforija uz skatuves, kur ne lapiņa nenodreb. -
Jā, tā mēs sēdējām pagājušo svētdienas vakaru pirms pusnakts, apstādījumos uz soliņa. Nu atkal būs soliņš, kuram iešu garām ar noreibušu galvu. Un reibu to vakaru, no tās vīna pudeles no kuras viņš mani dzirdināja un es viņu. Un mūsu pagājušās dienas kā dārgākais, spožākais atspīdums likās mums un atspīdums arī mēs paši.
Viņš nevēlējās kājām iet mājās, viņš aizturēja taksi un mēs abi pārbraucām, līdz manām mājām. Es dzīvoju kā pa sapņiem!
Bet svētdien, gandrīz visu dienu viņš bija pie manis, un strādāja. Sataisīja gluddzelzi; elektrisko plītīti. Vakarā gājām uz kino. Bet vai būtu gājis, ja Jaunsleinis nebūtu"
1268899,"22.jūlijā. 1962.
Jēkaupa noplūktais ziediņš un pasniegts man, šajā dienā.
Svētdien 26. augustā.
Es rakstu ar Zīnas dāvāto pildspalvu. Pirmo reizi manā mūžā pildspalva! Un pirmo reizi Zīnucis bija mūsu mājās. Ar lidmašīnu atlidoja 9. augustā. Bet vakar jau atkal aizlidoja. Zīnucis! Kādus svētkus viņa ienesa manā dzīvē! Mēs dziedājām un viņš - Jēkaups palīdzēja. Viņš tīkami uzsāka ""Div' pļaviņas es nopļāvu"". Arī Frici Volkovski ataicināju lai iepazīstinātu ar Zinu. Bet tas tikai klusēja un kad tika pie vārda tad mēs pārējie nevarējām sagaidīt kad beigs, jo garlaicīgi sāka stāstīt Andersona pasaku ""Laimes kalēja"". Svētki, uz manas ielas reiz nu arī bija svētki! Un tad viesojamies pie Ketijas Nīcā. Pa Bārtas upi, visas trīs ar laivu braucām. Atgriezāmies 16. un atradu Jēkaupu virtuvē, amizējoties ar Termīti - viņa tam neesot cepusi olu.
Es tad bēru, no savas saujas, tam mutē, no Ketijas atvestos cukurzirnīšus. Kā redzēju viņam tas patika.
Ak, vai tiešām šajās lapās, atkal rakstu par viņu! Viņš aizgāja vēlu. Ar riteni bija. Izgāju pavadīt. Šķiroties viņš mani nobučoja. Otrā vakarā ieradās atkal. Termīte ar Zīnu gāja uz pirti. Es paliku negājusi. Palikuši vieni, tūlīt atkal mani noskūpstīja. Bet tad nolika mazo šņabja pudelīti - uz atvadībām, jo viņu komandējot uz Vaiņodi, kādu internāt skolu līdzēt nobeigt, telpas krāsot."
1268916,"Nu jau tik pat tā kā gatava. 
Bet viņš nenāks vairs kā līdz šim. Arī viņām es likšos riebīga. Vai tiešām? Nē, ne riebīga, bet nesaprasta un tāla gan, un nesimpātiska. Un ja nu arī tā, kas par to? Varbūt tā tam vajadzēja atkal būt un visam beigties negaidot, kā tas sākās.
Bet cik es biju laimīga pa Oktobra svētkiem! Viņš atnāca pirmās dienas vakarā. Un uzģērbis tumši sarkanu virskreklu, ko tūlīt pamanīju. Kā tas man patika! Bet viņš maigi apjūsmoja mani, manu kleitu, izsakot ka tā man labi piestāvot un noskūpstīja uz vaiga. Istabā sēdēja Fricis Volkovskis, arī bija atnācis mani apciemot. Juris lika lai mēs divas velkam lozes - tūte un kārba. Es izvilku kārbu - šokolādes, bet Termai kaste pus kilogramu šokolādes konfektes. Es noliku vīna pudeli, Bet tā ka Juris jau bija sadzēries, tad drīz atlaidās uz dīvānu, aizmiga un nemaz nemanīja ka guļu tam blakus. No rīta jautri atmodāmies. Es cēlos jau agrāki, kamēr Terma un viņš vēl gulēja, es kūru plīti; vārīju kafiju un tad cēlās Juris. Es gludināju viņa sagulētās bikses. Pēc tam viņš aizgāja uz veikalu un atnesa baltu maizi un vīnu. Un mēs brokastojām kā jau pa svētkiem. Terma piecēlās un aizgāja. Bet mums atgriezās kādreizējie svētki... mēs bijām atkal tikai mēs... mēs divi tik tādi varam būt. Un kad es teicu: - skaties man acīs! - Tad arī viņš paskatījās, skatījās un tās bija tās pašas tīrās, skaidrās, maigās acis... un kurās arī tagad netrūka jūsmas par mani.
Ak, Juri! Ko tu man nesīs turpmākās dienās!"
1268911,"Un - vairāk gaidīšanas mokās nemocītos. Kaut būtu tā! Kaut rītu viņš atnāktu un to pateiktu! Bet ja nu dzēris visu nedēļu, ja nu atkal aizgājis no darba un blandās bez kapeikas? Ko tad! Kā tad es dabūšu savu naudu! Varbūt es biju pārāk lētticīga un vieglprātīga, šo naudu viņam dodot. Kāpēc tik to es darīju? Bet kā es varēju neticēt Jurim? Viņam kuram arī tagad vēl dieva tikumi svēti - tas labais patiesais un godīgais sirdī.
Svētdien 14. oktobrī.
Šodien vēl gaidīju. Aizbraucu uz kapiem. Uzliku kuplas sarkanas un dzeltenas dālijas. Pārbraucot, noteikti cerēju ka Juris ieradīsies. Bet nu astoņi vakarā un viņa nav. Vai vismuļķīgā aušība? Bet varbūt labi ka tā jau tagad sākās, uz priekšu būšu ar prātu savos gados. Un par naudu nemaz ak vairs nav žēl. Lai nenāk, lai neatdod! Šā kā tā, es to būtu notērējusi ceļojumā uz laukiem. Tagad tā aizgājusi manu mīlas zemi apceļojot - kā birzī, un ceļus ar riteņiem, un ""Kailo mēness salu"", ar laivu. Aizbraukt jaunības zemē un sajusties kā dieviem Adonīdam un Afrodītei, taču nevarēja notikt bez ""ceļa"" naudas. Vai es būšu ko zaudējusi, ja tiešām viņš izrādītos - nieks? Es būšu tikai ieguvusi! Bet, vai mani nevajaga sodīt un briesmīgi sodīt, ka es par Jurīti varu domāt un sacīt! Varbūt viņš izbraucis, no darba vietas, talkā kolhozniekiem? Varbūt citas kādas darīšanas? Kur tad paliks tie, tik ļoti ticamie izteiktie vārdi - nu, priekš tevis es varētu darīt visu ko! -
Kam tā varēju rakstīt! Mīļais draugs, piedod! Bet, vai cilvēkam kurš dzer, var ticēt? Viņš domā gan un labu grib, bet dara alkohols. 
Nu redzēs ko teikšu rītu, parītu un - nākošo svētdienas vakaru, šijā stundā."
1268907,"Viņa pārradās 18. vakarā. Un... meta logā, tieši tad, kad Juris un Molle bija aizmirsušies... nē, mēs bijām tie, kādi mēs varam būt - ņemdami un dodami viens otram ko spējam. -
Termija bija pirkusi vīna pudeli, tā bija tikusi vaļā un aplaistījies viss kas koferī. Otrā dienā Juris bija klāt ar grāmatiņu kur padomi kā iztīrīt viņa traipus. Darba drēbēs ieradās, nemaz nenovilkās, bet nostāvēja kādas divas stundas, vai vairāk. Bija sevišķi omulīgs. Bet kad atkal ieradās svētdienas pēc pusdienā, savu zilo vasaras mēteli arī nenovilka, sēdēja tāpat un skatījās kā mēs ar Termiju sūcam un spļaujam granāt āboļus. Viņš tikai pagaršoja bet neēda savu nolikto tiesu. Es noliku tad trīs ābolīšus, tos nomizoja ar vienu garu miziņas ķēdīti un apēda tā visu trīs. Es lasīju dzejolīšus (ķīniešu) par granātāboļiem un vīnu. Lasīju un smējos. Bet Juris bija ne visai ieraujams runāšanā, ne smiešanā. Izskatījās ar ko neapmierināts. Tad pacienāju ar saviem, skābētiem kāpostiem un divām maizes šķēlītēm. Pēc tam, vēl izsmēķēja papirosu un tad gāja. Tā kā Termija vārtījās pa manu gultu, tad tai viņš roku nemaz nepiedeva. Es izgāju līdz virtuvē, roku piedodot man izgāja un aiz sliekšņa esot, pasita man zem zoda - maigi un varbūt ar kādu domu, kuru es nu nezinu. Un visas šīs dienas es nu par to domāju. Gaidu arī atnākam, bet nenāk. Vai es sāku baiļoties? Nē, es tikai nezinu nekā ko man domāt. -
Bet viņam taču jānes manas krelles. Grāmata ko paņēma lasīt. Un - aizdotā nauda trīsdesmit rubļus."
1268914,"Nu ko, bija rāma un pretīga, noņēma viņš šallīti un cepurīti uzlika uz plaukta. Kā no darba nācis, atnesa ģipsi - lelles atliešanai. Neesot varējis to sadabūt, tāpēc nav nācis. Bet svētdien bijis izbraucis uz kolhozu pie drauga - logus sataisīt. Tātad nevainība - kā viss bija atkal tik labi! Pagudrojām kā nostādināt lelli. UN sestdien atnesa dēlīti ar iestiprinātu stiepli. NU, un par to Malle Juri noskūpstīja - kā kādreiz, uz pirkstu galiem pastiepusies. Un Juris maigi tās lūpas saņēma. Juris sacīja ka divas nedēļas neesot dzēris. Bet vakar, algas dienā bij atkal ""pastiprinājies"". Malle nāca mājās ar pāršūto ziemas mēteli un Juris to bija gaidījis, logi bija tumsā, pārstaigājies un gribējis sagaidīt lai redzētu cik tālu lelle. Atnes konfektes ""vāverīti"", laikam trīsimts gramus un kad pārnāca Terma, tad bija jādala uz pusēm, jo esot nesis abām meitenēm. Mīļais Juris!
Trešdien 21. novembrī.
Tikai pēc mēneša atkal ķeros pie šīm lapām. Tad kad atkal lūstu kopā. Kas tad atkal? Vai tad es nupat neesmu uz sava dīvāna, galvu apspīd kā kalnu saule, Jura, pie sienas pieliktā spuldze. Es ērti varu atspiesties pret skapi un spilvēnu un tā rakstīt ar Zinas dāvāto pildspalvu.
Rakstīt un gaidīt Juri. Jā, gaidīt... Uz jaunā, zaļā rotaļīgā galdiņa, jaunais, rozā pelnu trauciņš un atkal es gribētu redzēt kad tur ir sabiruši pelni no viņa papirosiem, vai cigaretēm. Svētdien trauciņu viņš nolika uz manu dīvānu kur sēdēju un pats arī apsēdās, bet Termija sēdēja pie rakstām galda un kaut ko šuva.
Par ko mēs runājām? Juris bija sliktā"
1268900,"Pirtniecēm pārnākot, aizgāja pēc krāsām un lakas, jo Zina taisīja papīra krelles un tās vajadzēja izkrāsot. Atnākdams nolika atkal vīna pudeli - uz Termijas atvadībām. Viņam patīk ar Termīti jokoties.
Viņš izbrauca 18. no rīta. Bet Termija 18. vakarā, abas ar Zinu pavadījām. Nākot pa Rīgas ielu, piesējās mums divi, viens, kurš bija ar mūzikas kasti; kurā esot fleite, pieķērās man, nosaucot sevi par Visvaldi Asniņu un ka spēlējot mūsu teātrī. Es viņam iepatikos.
Bet laikam jau ""cerēja"", tēloja bēdīgu ka neļāvu nākt augšā līdzi.
Tātad visādi gājis!
Bet kā nu iet Termijai dienvidos ar melnajiem? Kaut jel tur būtu saule! Še, pie mums tā skopa, tik pat kā nemaz. Otrdien, 21. kad, atkal gājām uz autoostu, tur stacijā, ieraudzīju Jēkaupu. Pārsteigums tas nekāds gan nebija, jo iepriekšējā dienā, pārnākot mums no jūras, atradu vēstuļu kastītē papīrīti ar uzzīmētu ģīmi kā ripiņu un burtu Ž. Kā tad tā? Kāpēc nav Vaiņodē? nobrīnos. Tagad uzprasīju. Esot atbraucis pēc darba rīkiem. Pagāja mums līdz vēl pa pilsētu un tad iesēdināja autobusā kurš atkal mūs veda un Nīcu. Bet ko lai domāju un ko lai daru tagad? Kad viņš atkal nāks? Nu jau nācis tik daudz reizes, ka nevaru ne saskaitīt. Un kur tās pavadītās stundas! Pie ezera! Uz ezera! Un kopējas jūsmas un nopūtas!.. Kad atkal tā būs? - Kā sapnis, ko! - Saka viņš. Un kāds vēl! Visu nakti sapņoju, kad viņš man galvā uzlika savu cepuri - joķeni."
1268904,"divas lellītes - domātās viņa mazbērnus - Jurītis un Lainīte.
Tātad, mūsu pēdējais darbs - viņa un mans, paliek kopējs! Ejot projām, apkampu, noglāstīju galvu un pat nobučoju viņa lūpas. -
Vai, cik smagi!
Nē, viņš pārbrauks un nekas bīstams ar viņu nebūs!
Vakar, Juris pētīja manas rokas bildi un tad sacīja - tev vēl kāds bijis... jā!.. Ko viņš domāja tā sacīdams? Un kāpēc šovakar negribēja būt pie manis? Bet, vai tad man nu nepietiek! Lai nenāk! Vai man ir kādas tiesība uz to? Nē, nē, nē!..
Nebija un nebūs atkal!
Bet, tas kas bijis, mūžam ne paliks - ir! - Man ir viss!
Es esmu Mēnesi aizsniegusi! -
Pirmdien 10. septembrī.
Plaukst mana baltā gladiole! No manas dobes. To vētra laupīja, es nogriezu to izplaukušu tikai ar vienu ziedu, bet nu jau divi nāk klāt. Garajā, zaļajā vāzē tā ielikta un tai apkārt sīkās, mazās baltās puķītes, kā miesas sardzes.
Bet, kas notiek ar manu miesu? Vai tā arī neplaukst Jura rokās? Un ja viņa nebija sestdienas vakaru (kaut gan gribējis nākt, bet atlicis) tad atnāca svētdien - vakar. Pēc lietainām dienām, tā kā parādījās atkal saule, kaut gan ne visai droša, tad es ap pusdienas laiku, aizbraucu ar riteni uz kapiem. Bet pēc pusdienas ""kad biju izgulējusies, trīs reiz pie durvīm klauvēja""... jā, un tas bija atkal Juris. Un šovakar atkal Juris! Kā no savas jaunās darba vietas nākdams, kilogramu plūmes man atnesa. Tās vēl nebija šogad ēdusi. Un nu jau drīz divpadsmit un pirms pusstundas viņu aizvadīju."
1268905,"Izgāju līdz uz ielas, un priecādamās pa šiem saviem soļiem blakus viņam, uzdziedāju: ""Klau rudens vētras kā kokos krāc! Kā jūtas gavilē, līksmo prieks!""
Jā, līksmo! Un dzīvoju es un mani muskulīši Jura rokās. Mēs abi dzīvojam - šajās atsauktajās dienās... Un kas būtu bez tām! Bez šiem vārdiem sajās lapās?
No Kijevas vakar, Valda otra kartiņa. Aronovs un idists Gapoņenko, liekot mani sirsnīgi sveicināt. Ai, cik viss tas ir intersanti! Un Valdim norakstīju vēstuli uz Harkovu. Dzīvē kā pasakā šķiet! Termija atsūtīja sveicienu no Gogras. Un vienīgi sveicienu, no trīs kartiņām to vien dzirdu, nevienu vārdu nesaka kā iet.
Bet lai kā, saules jau laikam pa pilnam. Klusu vasara pagājusi vienās vētrās un lietū. UN nu pēdējā laikā līst bez apstājas. Jau pilnīgs rudens!
Pirmdien 17. septembrī.
Atkal aizgāja Juris. Un vakar aizgāja kad pulkstens jau rādīja pus divi naktī. Aizgāja un atstādams manī... Ko? Ak, neko! Varu sacīt tikai to - ja es būtu jaunāka! - Kas tad būtu? Nu, tad viņš par savu sievu nedomātu vairs nemaz. Bet nu viņš atbildējs man, uz viņas nakts jautājumu - vai mazdrusciņ tu mani mīli? - Es to jautāju kad biju Odetas lomā un viņš - prinča. Neatbildēja, tik atkārtoja - mazdrusciņ - kā sāpīgi iesmejoties. Bet vakar teica - nē, es nemīlu, es saku tev taisnību... mīlēju, jā,.. tas bija pavasars, ziedonis, labākais kas varēja būt. Pēc tam, ar sievu bija vasara. Bet tagad - atvasara. -
Jā, par sievu viņš tā kā mocās, nekas labs tur nav bijis, bet dzīvot gribējis, tikai palicis viens."
1268906,"Sacīja, lai neapvainojoties, bet tāds viņš esot. Bet kad sacīju kad braukšu uz Rīgu, tad teica lai to atliekot līdz oktobrim. Kāpēc?
Nu, viņš mani tai lidmašīnā iesēdināšot un pats arī iekāpšot, pavadīšot. Tas man bij kas negaidīts! Un tad dzirdēju: - Tevis dēļ, jau es visu ko varētu darīt! - Manis dēļ, visu ko! Kā tas saprotams? Bet šovakar viņš mani nenoskūpstīja. Paēda vakariņas, pagulēja uz dīvāna un tad cēlās un gāja mājās lai varētu izgulēties. Paglāstīja galvu, labsirdīgi smaidot ar piemiegtām acīm. Un kad es sacīju lai taču skatās uz mani, tad saņēmu atbildi - saulē nevajag skatīties! 
Ak, kaut es būtu jaunāka! Bet, vai viņš mani nav apjūsmojis kā toreizējo? Es taču biju Odeta viņa rokās! Bet nu esmu atkal tikai gulbis... un vēl mirstošāk. Pagājušo nedēļu viņš taču bija nācis četrus vakarus. Un skapim pietaisīja atslēgu. Termijai par prieku? Jā, viņš esot redzējis kad skapis nav kārtībā. Un nu viņš to saveda kārtībā! Un sarkanās krelles paņēma līdz lai arī savestu kārtībā - lai var viegli un ērti aizāķēt. Viņa dāvātās krelles!
Ak, kaut būtu jaunāka! Kaut notiktu brīnums un kļūtu ar katru dienu jaunāka! Bet vai tad tāda es jau neesmu kļuvusi?
Ceturtdien 27. septembrī.
Visu šo laiku tik par Juri un mani ir rakstīts. Bet ne vārds par Termijas atgriešanos no dienvidiem un par Valda svētceļojumu Harkovā un Kijevā. Un saticies ar cilvēkiem, kuri liek sveicināt mani.
Bet Termija stāsta par ""koncertiem"" kādus sagādājuši vietējie karstie pielūdzēji."
1268898,"Nu kā, es taču atkal smejos... Jēkaups ir atkal licis smieties. Ja viņš neatnāca, par to nekas, jo es taču biju aicināta pie viņa draugiem, jaunajiem ģimenes cilvēkiem Arņa un Marijas (iesauktas ""Čika"",) Kalpiņiem. Tas bija otrdienas vakaru. Bet arī tur viņa nebija. Un vainojams bija lietus, jo viņš bija solījies būt līdzēt būvēt Kalpiņam garāžu, Moskvičam. Pēc darba, četros jau piegājis, bet tā kā lijis, mūrēt nevar, steidzies pie kādiem citiem darbiem. Čika teica ka daudz strādājot - remontējot dzīvokļus. Ar Čiku iepazinos, pastāstīdama savu dzīvi prombūtnes laikā. Viņa aicināja aiziet atkal vakar, bet es atturējos, un uzrakstīju viņam vēstuli, un to nodošu rītu no rīta Čikai lai savukārt nodod viņam.
Bet kas būs tālāk? Kas būs!
 Un kaut arī vairāk nekas, tad ari vairāk neko nevajag. Es, viņa acīs esmu atkal ieskatījusies, dzirdējusi no viņa lūpām - Ķēpuritis -, vēl, viņa izdarīto lielo muļķību - mani atstājot, tā sagandējot tikai pats savu dzīvi, un vēl - šīs lūpas bija atkal uz manām lūpām un mana roka žņaudza viņa roku.
Dzīve, mana dzīve, cik tu gan esi bagātīga man! Šijās lapās es atkal rakstu par viņu - Jēkaupu. Žēl tikai ka tagad viņš saucoties - Žanis - Tā nu es gan nesaukšu!
   Bet ko nu darīs ar lietu? Otrdien, 10. jūlijā, tai septiņu brāļu gulētāju dienā sāka līt un nu līst bez pārtraukuma. Pagājušo vasaru bija tas pats, lietū mirkām un nu atkal. Saules stariņu jau jau vispār šo pavasarī un nu jau pus vasaras, neesam gandrīz redzējuši. Divas dienas es biju izgājusi jūrmalā un tas arī viss."
1268912,"Pirmdien 15. oktobrī.
No paša rīta. Nakti slikti gulēju. Šorīt bija stipri sapumpis zem acīm. Tātad sirds juta! Bet es laikam esmu pārāk pārsteidzīga un slima savās iedomās. Kaut kas tikai ir atgadījies. Viņš taču gribēja tikai labu mums! Un pats sacīja - palīdzēt ja, kur varēšu palīdzēšu... -
Un tas, zināms nozīmēja lai vairāk nekā no viņa neprasu. Nu, ko tad lai vēl prasu?
- To jau nu es negaidu lai nu mani tu vestu pie altāra  - atbildēju, un, lai savu sirds mieru patur kāds tas ir. 
Viņš, viņu svētdienu sacīja, ka nevarot man piedot ka es pirmā viņu uzmeklēju. Viņš pats būtu mani uzmeklējis.
- Vēl pēc trīsdesmit gadiem? - jautāju.
Nē, viņš negribot ka medījot viņu, bet medīt gribot viņš. Un vai tad nebūtu bijis labāki ja viņš būtu pie manis ieradies.
Jocīgais! Kad tad tas būtu bijis! Es taču gaidīju to visus gadus, kamēr esmu Liepājā.
Varbūt tagad, kad laiku nerādīsies un gribēs zināt, vai atkal nesākšu medīt, vai neiešu pretīm tam pie darba, vai mājas tuvumā negaidīšu.
Nu, lai viņam tad ir tas baudījums - to es nedarīšu. Kaut gan vajadzētu, jo plītīte nedeg, kuru atstāja nenobeigtu. Kad tikai nav noticis kas ļauns!
Un nekā es to nevaru dabūt zināt.
Bet mēs taču lidosim uz Rīgu! Cik tad vēl tālu oktobra svētki!
- Tava nauda, kura manā kabatā, tev kā zelta fonds sacīja.
Nē, par naudu es nebaidos, kaut arī tā būtu jāzaudē. Es baidos par viņu pašu, ka tikai nav nejēgā piedzēries un atkal atlaist no darba.
Ak stundas steidzoties un nesat man skaidrību!
Otrdien 16. okt.
Nu ko... Adonīds būs aizgājis atpakaļ savā valstībā. Un Afrodīte pat nezin ne pēdas uz to."
1268902,"Sestdien 8. septembrī.
Pēc nedēļas un atkal vakarā, gaidot - Juri. Jā, Juri, jo viņš ar - Juris - parakstījās uz zīmītes, ko atradu otrdien no jūras pārnākusi un ļoti izslāpusi dzērt un kārodama arbūzi. No kastītes izņemot papīrīti, lasīju:
- Kur tu klimsti? Kā dieva nepieņemta... apskaties apkārt! Juris -
Juris! Kā es priecājos un smējos! Un, uz skapīti kad ieraudzīju arbūzi, tad ar mazo algiju, kura man bija uznākusi līdz, abas smējāmies skaļi un aizrautīgi. Tā tik var izdarīt Juris! Un arī tā, ka šovakar neatnāks? Kāpēc tad neatnāks šovakar, un kad tieši biju pārliecināta kad ieradīsies.
Nujā, viņš nāk, ierodas tādā brīdī, kad nemaz negaidu. Viņu sestdienu, tiko kā biju nolikusi rakstīt nost un sāku klāt gultu, te izdzirdu metienu logā. Pieskrēju, paskatos, stāv... Juris stāv ar visām mantiņām un kad atvēru logu, uzsauca - atslēdz durvis! -
Tieši kā no Vaiņodas, ar autobusu un pēc tam ar taksi atlaidis.
Nu ko, paradīze manās māsās! Viņš nolika vīna pudeli, dzērām un baudījām mūsu - svētvakaru.
Svētvakaru... un tad, mūsu, pēc mīlestības izslāpušās rokas, turējām viens otru visu nakti... visu nakti man blakus gulēja Juris!
Un no rīta es viņam klāju brokastu galdu. Bet viņš mani sūtīja pēc šņabi. Tas man nepatika. Tomēr gāju, tikai nepārnesu, jo nebija mazās pudelītes. Tad gāja viņš un atnesa lielo. Bet par kādu naudu? Manu? Nē, viņš tikai lūdza tam aizdot trīsdesmit rubļus, esot izdzīvojies no naudas, un"
1268897,"Bet tikai tad, ja arī Valdis vēl tad dzīvo! Un kāpēc lai viņš nedzīvotu, kurš piecus gadus pat jaunāks par mani.
   Dzīvosim, Valdi! Mūsu ""komunismā"". To dzīvi, par kuru mums stāstīja papus jau 1913. - 1014. gadā, kad sākām jau ko saprast uz Sarkanās ielas kad skraidījām.
Otrdien 3. jūlijā.
Mana dzimšanas diena un kurā nu ir pienākuši tie nevēlamie sešdesmit gadi. Ir atbraucis Valdis un no paša rīta mani apsveica ar savu, man veltīto dzeju un kurā man vēlē elpot vēl tik pat daudz. Vakarā atnāca Emīlija Kalns, Volkovskis, Jaunsleinis un Katija (Lukševisa). Iedzērām un uzkodām. No Ernas bija gara vēstule. No Vēras - nekā.
Pirmdien 9. jūlijā 1962. gadā.
Vēl dažas minūtes pirms sešiem vakarā un šijās minūtēs pie manām durvīm piedaudzīs... Jēkaups Bumbulis. Es drebu gaidot, bet ko darīšu kad atvēršu tam durvis! Un ja nu pēc vakardienas viņš neatnāk? Ko tad?
Ceturtdien 12. jūlijā.
Uz mana galda guļ vēstule ar adresi - Ž. Bumbulim. Un es pati esmu atkal trīsdesmit gadus veca un pat jaunāka. Vakar, no mājās Irmas, dzirdēju sakām:
- Cik jūs skaista tagad! -
Skaista! Kā tad? Nu kā lai ne, ka trīsdesmit gadu ""traģisko"" smagumu, esmu nometusi. Liekas kad visi garāmejošie cilvēki, ejot pa ielu, uzmet man tādus vērīgus skatus. Kāda tad nu izskatos?"
1268913,"Ko es nu varēt domāt, ko darīt?
Mallei, Juris pazudis. Un, vai viņa nevar domāt arī tā - ka Juris ir miris pavisam? Svētdien, viņa bija kapsētā un tur nesa divus zārkus, divi vīrieši traģiskā nāvē miruši - saspiesti no vilciena, turpat darbnīcā. Bet kur tad strādā Juris? Vai arī ne tur pat kur dzelzceļu darbnīcas?
Malle redzēja zārkus nesam un bēriniekus, bet ar riteni, viņai negribējās tuvāku iet. Un... ja nu tur aiznes Juri!.. Malles acu priekšā un viņa to nezināja? Viņa mudīgi brauca mājās lai sagaidītu Jura trīs pieklauvienus pie durvīm. Bet viņš... viņa rokas gulēja kapā... kapā, kurā viņa Malle, ne puķi nebija iemetusi...
Nezināja... nezināja kur ir Juris... un nezin vēl šorīt. Un tāpēc viņa gaida, gaida visu dienu un visvairāk vakaru, kad tomēr viņš nāks. -
Trešdien 17. oktobrī.
Šorīt Malle atmodās ar labu sapni: Juris tai iedeva baltus puķu zirnīšus, bet viņa tam pretīm rozā pušķīti un viņš tos itkā piesprauda sev pie krūtīm. Un šī apmaiņa notika degošas plīts priekšā, kura bija vaļā un tajā liesmoja daudzas pagales. Mierīga un priecīga Malle gāja uz tirgu, lai atkal nāktu, gatavotu pusdienu Termijai un pēc tam gatavotos gaidīt Juri.
Nu redzēs kas būs šovakar. Bet varbūt viņa nemaz vairs negaida? Kāpēc tad šorīt, kā piecēlusies novāķa izveidoto plastilīna lelli? Satina un nolika nost, ko tad ar to vairs darīt ja Juris nenāk to atliet!
Otrdien 23. oktobrī.
Ak Malle, Malle ko tu pati sev dari pāri! Vai tad tā nu var? Bet, tāda jau tu esi! Vai tad neesi tikai vīlusies? Juris ieradās ceturdienas vakaru 18. okt. Ko darīja, ko teica Malle?"
1268903,"par darbu Vaiņodē, saņemšot no tresta tikai pēc visas noformēšanas.
Nu ko, es iedevu. Vai tad nu viņam es nedrīkstēšu naudu dot! Manam Jurim! Un tā pagāja visa diena, tik labi!
Pēc pusdienas viņš pievīlēja priekšdurvju atslēgu, divas stundas nodarbojās, nelika mieru līdz slēgsies. Un tad atkal atnesa vīna pudeli. Un tad kad bija vakars, gājām - gulēt.
- ""Palasi man ko priekšā no romāna?"" teica. Jā, guļot es viņam lasīju priekšā par viņu, un kad biju tikusi līdz gredzenam, aizcirtu burtnīcu cieti un nogriezu uguni.
No rīta turpināju lasīt. Juris sēdēja ar nokārtu galvu un kad apklusu, teica - man liekas ka būtu noklausījies savu apsūdzības rakstu. -
Tā, nu viņš zin ka esmu mocījusies un ka viņš vienīgais kāds man bijis vajadzīgs. Un man prieks kad arī viņam patīk attēlotais Juris un arī Molle.
Un viņš atnāca otrdienas vakarā, ēdām arbūzi un - viens otru... dzērām... Ieradās arī trešdien. Arī ceturtdien un palīdzēja salmupuķītēm piesiet stieplītes. Ieradās arī vakar un kopīgi ēdām pusdienu. Es, ceturtdien un piektdienas vakaru biju teātrī uz Valmiera viesizrādi, ""Ticu tev"" un ""Mērnieku laiki"".
Liekas, ka mūsu ""Mērnieku laiki"", bija labāki. Tie, kur savu darbu, ielikām mēs divi ar Evertu. Ai, jā!.. Bet kas nu notiek ar Evertu? Rītu vakaru, viņš brauc uz Rīgu, uz vēža slimnīcu, lai pārbaudītos, vai lai atļautos operācijai. Kas to nu zin! Vakar rīt es tur aizgāju, aiznesu salmu puķītes - domāta saulgriezītes pie viņa taisītās mājiņas, un"
1268863,"aizvilcis aizkariņu. Vai cik jocīgi! Viņš negrib mani redzēt! Varbūt vēlreiz rītu pieiet? Varbūt viņš domāja ka nāks kas cits? Un tā beidzās mana pēdējā mīlestība!
""Augstu, augstu vaļā logā"" - mana mīlestība, neaizsniedzama, nepielūdzama. Vakarā ar Ketiju bijām Kultūras namā uz filmu ""Tas nedrīkst atkārtoties"". Izraudājos. Un izskatījās tieši Poltava kur vilciens ar darba migrei uz Vāciju. Un es taču tur biju toreiz!
Sestdien 16. maijā.
Šorīt aizbraucu atkal pēc vasarssvētku zaļumiem. Arī riteni laidu. Pa Grīzupes ceļu braucot atkal atmiņas - tur braukts jaunībā, tad Everts - abi vēl spēka un laimes pilni. Bet nu - tikai viena. Cik ilgi? Izgulējos zālītē, saulē izsildījos. Vēl ievas salauzu, kaut gan birst nost, tomēr trijās vāzēs vēl ir un smaržo arī. Neparasts pavasars; kastaņi zied, ceriņi jau arī ziedos un ievas arī - viss vienā laikā.
Vakarā biju atkal uz dokumentālo filmu par trīs gadu sasniegumiem mūsu zemē. Vareni gan, to nevar ne ticēt, ko cilvēks spēj, bet sasniegumi pierāda. 
Svētdien 24. maijā.
Jau divas nedēļas pastāv ziemeļu vējš, ka jāģērbjas pat ziemas drēbēs - tas ir man, bet ir jau sievietes kuras pat kleitās iet. Arī bērni skraida vasarīgi, jo taču viss zied un zaļo. Kastaņi jau sāk birt, to tiesu zied pīlādži. 
Jaunatnes teātris viesojas pie mums. Šovakar skatījos pirmo izrādi ""Nulle uzvedībā"". Ļoti patika, šī rumāņu luga par skolas jaunatni, kur tikai klase rādīta."
1268874,"Svētdien 16. oktobrī.
Vēl dobēs zied puķes. Un manā tāpat: vēl raibo puķuzirnīši, krinģelītes, samtenes - augstas un dzeltenas, vasaras krizantēmas, kuras vasaru man nepatika un bij savaišļojušās pa visu dobi. Bet nu vāzē saliktas izskatās jauki. Un tad pumpuros Mārtiņa puķes, vara dzeltenas un baltas, kurām stingras spurainās lapiņas. Vara krāsas nogriežu, kuras izplaukušas un eju uz kapiem. Pelēko rudens mēteli uzģērbu, jo liekas ar plāno vasaras būtu par aukstu.
Bij sarunāts kad Jaunsleinis mani uz šoseju sagaidīs, pulkstens divpadsmitos. Bet es tur biju pus vienos. Varbūt izgaidījās un iegāja savā būdā. Bet varbūt nemaz neizgāja. Ja būtu bijis, būtu bijis īsāks ceļš līdz kapiem. Bet ja nebija, tad vēl labāki - ko tad nu mēs tā staigāsim kā slēpdamies, itkā liela vajadzība būtu pēc šādas pastaigāšanās. Bet varbūt viņam ir šī vajadzība? Ko tad te skrej pie manis ik pār' dienas un nezin ko un kā norunāt kur varētu satikties un iziet. Un man ir jābūt laipnai, jo viņš taču krāsoja logus mums un atnesa krāsu virtuvi ar ko izkrāsot. Un puķes cik reizes nesīs no sava dārza. Un ķiršus un bumbierus un ķiplociņus arī. Nabadziņš! Bet vai tad man tas vajadzīgs? Nē, tas man nav vajadzīgs!
   Bet vajadzīgs būtu, lai vienu reiz vēl, pie manām durvīm piedauzītu mans ""tīģeris"" Everts. Vakar uz ielu pie priekšdurvīm, stāvēja viņa mazdēls - mazais Jurītis. Viņš izskatījās tāds bēdīgs. Un es domāju - varbūt opapus slims? Bet kaut arī būtu, viņš mani negaidītu."
1268876,"Ārstē cisku.
Pirmdien 24. oktobrī.
Priekš kam es rakstu še? Cik ilgi man to vajadzēs! Un tad šis virs nebūs nekas priekš tām rokām un acīm un sirds, kas šo ņems un lasīs. Bet varbūt pati iznīcināšu. 
Iestājās auksts. Šodien pēdējo reizi biju poliklīnikā - divpadsmito reizi Navokina šķidruma elektrizicija, ciskā, (labajā) kura jau četrus gadus mani nervozē. Nu liekas takā labāki. Un tas viss sākās caur manu ""tīģeri"", tā man liekas, jo tās bij mocošas dienas. Un tiklīdz es viņu pieminu, par manu cisku skraida kukaiņi - kā dzīvu gribēdami mani apēst.
Sestdien satiku teātra sieviešu garderobisti Ievu Bloku, kura aizgāja pensijā un stāstīja par viņas lepno izvadīšanu - par balli un vērtīgajām dāvanām ko saņēmusi. ""Arī Everts bij"", viņa pacentās pateikt. Un tas viss lai man iekostu, laikam. Tas viss man atkal tik ļoti sāpēja, kad bij vienalga, kaut arī nāve māktu. 
Es nevaru un nevaru samierināties, kad par manu centību un uzvešanos teātrī, mani izvadīja kā suni. Pat ne vienu piemiņas lietiņu kolektīvs man negribēja dot līdz. Un pēc desmit gadu nostrādāšanas. Direktors Lange neatļāvis? Par to kad es viņam lecu acīs? Jā, to es darīju - tādam ""saimnieka papum"", kurš uz strādnieku - darbinieku skatās bez cieņas. Un viņš panāca ka mani neciena neviens, ja aizliedza ziedojumus priekš manis vākt. Sarakstu liste esot jau bijusi gatava un nolemts ko pirkt. Bet direktors teicis ka neesot vērts kolektīvu vairs apgrūtināt - jo trīs mēnešus es jau esot prom.
Tātad trīs mēnešiem lielāka nozīme, nekā desmit gadu darbam. Nekaunība!"
1268873,"un vasaras krizentēmas. Ir uzziedējušas pus pumpuros Mārtiņa puķes.
Termijai liku lai nogriež un uznes augšā. Es piepumpēju riteni lai pabrauktos. Man uzģērbta biezā sarkanā kleita ko Termija atdeva un kurā es jūtos pa trīsdesmit gadiem jaunāka. Esmu tieva viduklī un kupla gurnos. Kad eju, tad visi noskatās.
Bet šodien sēžu uz riteni un laižu pāri jaunam tiltam un kā sarkanais ziņnesis sveicinu pieminekli Liepājas aizstāvjiem. Un ir atkal jāatceras Liepāja tajās dienās kad manis te nebij, bet Harkovā ejot pa ielu, dzirdēju Staļinu pa radio par Liepājas ieņemšanu un lai visa savienības tauta stājas pretīm šiem iebrukumiem. Es arī tad pierakstījos aizmugures sargos, pat šauteni dabūju pacilāt. Jā, un tikai pacilāt - tas nebija manos spēkos. Bet manos spēkos bij visu pārciest. Un tāpēc es varu braukt ar riteni pa šo jauno, šij vasarā atklāto tiltu un sveicāt tai pašā laikā atklāto pieminekli.
Atklāšanas dienā bij atnācis Jaunsleinis un aicināja iet paskatīties to aktu, kaut es jau biju apģērbusies lai ietu. Es biju sapucējusies rūtainā (puszīda kleitā) un gaišajās kurpītēs.
Nāca strādnieku darba vietas organizācija ar karogiem un orķestriem. Un tur tad satiku arī ""Oņeginu"" no darba nākot. Man patika kad viņš mani tādu redzēja. Un šodien braucot es skatījos apkārt un ļoti būtu vēlējusies viņu redzēt. Pat pa Raiņa ielu braucot var redzēt viņa namu, es skatījos vai nenāks pa durvīm. Un pēcpusdienā gaidīju atnākam. Bet ar Jaunsleni vakar vakarā bijām kino."
1268859,"ieņēmām, tiešām tā izrādījās pārāk gara. Nu arī viņai nepatika, un biļetes atdevu atpakaļ. Nākot aizrādīju par viņas aso toni starp svešiem cilvēkiem un vispār gribēju uzsākt izskaidrošanos, kas katru reiz man jādara. Bet šij reizē viņa man uzkliedza ka negribot nekā no manis dzirdēt un ka nu viņai pietiekot. Es varēju pat lūgt lai viņa saprot cik es ārkārtīgi ciešu dēļ viņas klusēšanas, asuma un vispārējās nevērības pret mani, tad tas neko nelīdzēja. Viņa jūtas apvainota un caura te lieta. Viņai esot pat gluži vienalga kaut es nomirtu viņas priekšā, ja jau traka, nenormāla esot palikusi. Un viņa arī vairs neredzot ka mūsu kopdzīve varētu turpināties, es ar savām iedomām, pamācībām, aizrādījumiem esot izmocījusi.
Jā, par to kad es viņai gribēju paskaidrot pamācīt, ka tādu paviršību nedrīkst pielaist kāda viņai ir pret mani, par to viņa mani nevarot ciest un lai es braucot pie Valda vai nu viņa kur citur ies.
Tāda nu ir man tā pateicība par visiem gadiem ko esmu viņai kalpojusi. Es esmu trīcējusi par viņas labklājību. Vienpadsmit gadus es esmu bijusi viņas kalpone, bet kad es izsaku savu neapmierinātību un trūkumu viņas uzmanību un mīlestību pret mani, tad es esmu netaisna. Vismaz tik daudz viņai nav savaldīšanās lai nekliegtu, bet pārmetu visu mierīgi. Es visus gadus esmu gaidījusi lai viņa mani iemīlētu, tikai tas nav noticis. Kalponi tieši kā tādu, iemīl vairāk nekā viņa mani. Un tā visus gadus ko viņa mani izmocījusi jau ar to savu ārkārtīgo slinkumu mājas dzīvē. Bet es jau arī neprasu lai ko darītu, laika viņai nav. Visus četrus gadus palīdzēju iziet vakara skolu. Es strādāju tāpat, bet visu"
1268871,"Vai es gaidu? Jā, gaidu! Un domāju ka viņam jānāk drīz, citādi es nevaru saprast viņa tiekšanos pēc manis. Bet viņam šis drīz - iet mēnešiem. Tāds bijis tāds paliek!
Cita lieta ir ar Jaunsleini, tas var atnākt pat divas reizes dienā, ja neatrod manis mājā. Bet viņu es negaidu un viņš nāk. Pēdējā laikā jau par bieži. Nes man puķes, ķiršus, bumbierus, ķiplokus un ķirbi no sava dārza. No tā paša kur kādreiz ar Paulini gājām.
- Vai tev vēl ir kaut kas atmiņā no Paulines? - es jautāju.
Jā, esot, viņš reiz to gribējis noskūpstīt, bet saņēmis pļauku.
Bet tagad viņš grib noskūpstīt mani? Tā izskatās! Tiecas apkamt un visādi gar mani priecāties. Ko viņš grib? Draudzību - vecuma dienu mīlestību? Nē, to viņam nedabūt! Viņš nav tas un nekād nav bijis tas vīrietis kāds ir vajadzējis man. Ak, trakas lietas, vēl tagad es saku - viņā nav tas kāds vajadzīgs man. 
Un atkal es skaidrāki saprotu kāpēc es cietu dēļ sava ""tīģera"". Man ir vajadzīgi tādi ""tīģeri"" kuri mani spēlēdamies paveļ ar savām ķetnām un tad saplosa. 
Šis mans tīģeris (Everts) tagad ir nolīdis dzīves nomalē un gaida savu... Kaut es varētu aizbraukt no Liepājas un to nepiedzīvot!
Viņš sacījis savai māsai ka krājot naudu drēbēm un - zārkam. Bet vēl es noglāstīju viņa pieri, silto pieri un paraustīju šķidros, smalkos matus, tad kad vecajā pirtiņā blakus, uz viena palaga,"
1268860,"sagādāju un visu noliku uz galdiņa - lai tikai sēdas un ēd. Un tā vēl līdz šij dienai. Viņa nezin kas tas ir maizi apsmērēt, ne savu tasīti izmazgāt. Un tomēr es esmu viņu izmocījusi, un tik tamdēļ vien kad viņai aizrādīju un pateicu kā es to uzņemu. Vai tad viņa nevarēja pacietīgi uzklausīties, atzīt savas un manas vainas arī, bet izskaidrošanas, mierīgas, divu cilvēku tuvu izskaidrošanos ceļā. Bet uzreiz viņas vārdi bij: - uz priekšu tu nekā man vairs nedāvini! - Tātad, pēdējo prieku man atņem! Man tik ļoti patīk atcerēties un savā nabadzībā daru ko varu. Un ja viņai būtu mazāk kā man, es dotu savu naudu, tad viņa nu priecātos, kad man ir ko dot. Un viņa šovakar taisa lēmumu ka labāk mums šķirties un to izdarīs bez mazākā sirds žēluma. Un viņa tad būs gatava man iet garām pa ielu kā svešniece. Vācies, priekš tam es esmu visu mūžu.
2. maijā. 1959. g. sestdiena
Kad iet atkal labi, tad man ko sūdzēties. To pašu, pēc piektdienas, to svētdienas nakti, Termija ""atdzīvojās"". Es visu dienu biju aspāzijas birzī un ka nakti apguļos, viņa uzprasīja: vai tu jau guli? Nu guli, guli! - teica.
Kā redzams bij norūpējusies un priecīga ka esmu atkal pārradusies.
Liela dūša! Bet nu pārliecinājos ka caur šīs lielās dūšas viņa ne mazāk cieš. Bez manis jau nu viņa dzīvot negrib vairs.
   Kas vēl tik labs pret viņu būs! To viņa saprot.
Bet nu par Maiju.
Vakardiena silta līdz 20 grādiem, un tā jau visu laiku nestāv silts, tikai lielas vētras bijušas un nav lietus.
Cilvēki izmetušies jau it vasarīgi. Un dārziņos ķirši zied un dobēs puķes izstādītas."
1268870,"novērot un iepazīt. Bet viņš nenāca. Kā cilvēks tā var apsolīties un vārdu neturēt! Viņš atnāca pēc trīs ar pus mēneša. Es nebiju mājās, biju aizbraukusi uz Zaļo birzi, ar riteni. Bij žēl ka nesatiku. Pagāja atkal nedēļas un tad es biju mājās. Tas bij pirms divām nedēļām. Bij mājās Termija, bet sapratās un izgāja - pie Dzidras pakavēties. Es teicu ka viņš atnācis tādā dienā kad negaidīju, jo esmu apsolījusies kad aiziešu pie Jausleini, viņš man dos puķes un tad abi aiziesim uz kapiem. Es uzaicināju nākt līdz, vismaz līdz Jaunslēnim - kopīgi apciemosim.
Nē, to viņš nevarot, neesot sagatavojies uz tik tālu iešanu.
Nu jā, sievai nav pateicis - nodomāju. Kad bijām palikuši divi vien, viņš ņēma atkal manas rokas, vilka sev klāt un atkal bij ""Oņegins"". Es rokas gan uzliku uz viņa pleciem, skatījos viņā labi izskatīgā sejā un man bij atkal tāda sajūta kad es esmu visus šos gadus gulējusi burvju miegā un savu šo dzīvi sapņojusi. Tik īsteni tas bij kā pirms trīsdesmit astoņiem (pieciem) gadiem, kad manas rokas gulēja uz viņa pleciem.
Viņš piecēlās no krēsla. Un vēl un vēl viņš tiecās mani satvert un sajust. Es izvairījos. Man mugurā bij puķotā kleita, gaišās kurpītes un uzmetu gaišo mētelīti. Mēs izgājām. Bez skūpsta. Viņš panāca līdz tikai mazu gabaliņu, gribot ieiet pie sava brāļa dēla. 
- Varbūt tu esi apvainojies kad eju pie Jaunsleini kad esi atnācis tu? jautāju. Nē, viņš neesot apvainojies, ja esmu solījusies, tad jāiet vien ir. Solījās atnākt citu reiz. Varbūt arī kādu vakaru."
1268866,"Vai viņā runāja par pagātne? Vai tiešām man, šijā pašā grāmatā ir jāraksta par viņa nožēlošanu pēc trīsdesmit gadiem? Viņš solīja atnāk atkal. Un es to vēlos. Ļoti, ļoti es to vēlos! Es celšu jaunību augšā! Es dzīvošu vēl kā atguvusi tagad to, kas man bij nolaupīts. Bet, ja nu viņš vairs nenāks?
Muļļa viņš ir bijis un tāds var izrādīties atkal. Bet arī tas nekas, galvenais ka šīs pašās lapās pēc trīsdesmit gadiem es rakstu atkal viņa vārdu, un tagad aiz muļķīgas nožēlojamas laimes. Vecumdienu laime! Ai, ai, ai!
1960. gads. 22. martā.
Šovakar Termiti pavadīju uz Rīgu, kur viņa aizbrauc uz ekzāmeņiem, uz piecām nedēļām.
Lēnītiņām nācu mājās. Pavasarīgas ielas, lielais sniegs jau notīrīts. Uz Ļeņina ielas, pie vācu baznīcas nostājos un skatījos augšā uz Everta logiem. No tālienes ieraudzīju viņa logā gaismu, uztraucos vai tikai nav slims ja vēl neguļ. Nē, es redzēju viņa pakausi, galvu, un dūmiņus... tie bij papirosu dūmi, ""mani tik ienīstie papirosu dūmi, bet šoreiz man gribējās izteikt dūmiņi.""
Tie kaut kā mani sasildīja. Un kļuva priecīgi - domājot par šiem siltiem dūmiņiem. Tā bij dzīvība!"
1268875,"Pirmdien 17. okt.
Es domāju par Evertu, un šodien pa dienu guļot sapņoju kad viņš bij slims - deguns un mute viņam bij ar asinīm un ar jēlumiem.
Kaut man nevajadzētu piedzīvot viņa saslimšanu!
Astoņas reizes esmu bijusi poliklīnikā uz ""galvanizāciju"" ārstēju savu cisku, kura jau četrus gadus mani nervozē ar to ""skudres līšanu"". Un tas sākās kad mans tīģeris mani sāka plosīt. Nu liekas ir tā kā labāki, mazāk čabina un lien tie kukaiņi. Varbūt ārstēšana līdzēs.
Piektdien 21. oktobrī.
Vēl zied puķes. Uz tirgu kā puķu oranžērijas. Un sētās dārziņā, kaimiņienes dobē augstas, dzeltenas dālijas mirdz kā saulītes. Un saule šodien ir visu dienu. Aizvakar bij atnācis Jaunsleinis. Atnesa palasīt savu dienasgrāmatu, īsi pirms kara rakstītu, līdz četrdesmit pirmā gada decembra pēdējās dienas. Izcietis nabags diezgan, saņemts cieti kā ostas darbinieku aktīvists, tomēr palicis dzīvs - vajadzējis sameklēt četrus galviniekus. Pēc dienasgrāmatas spriežot viņš ir īsts cilvēks savā taisnīgumā un sirsnībā ar draugiem. Tāpēc jau arī pret mani tāds. Bet mani šī sirsnība ir kaitinājusi un apgrūtinājusi. Teica ka gaidīšot mani svētdien Kultūras namā. Šovakar tur es biju uz Em. Dārziņa lekciju, pēc tam notika koncerts. Patika. Solo dziesmiņas nodziedāja četras sievietes un četras dziesmas vīru koris ""Dziedonis"" diriģenta Jāņa Dreimaņa vadībā."
1268864,"Pie šveicara, ejot mājās sasveicinājos ar Evertu, pats viņš man pasniedza roku, tā bij silta un mīksta. Varēja manīt ka viņš bij iedzēris un kā toreiz kad strādāja, uz šveicara pultes atspiedies un izmeta pa savam humoram. Man kā jau katru reiz bij neērti, nav ne ko viņam teikt, ne no viņa ko gaidīt. Volkovskis turpat grozījās, un kā redzams būtu gribējis nākt mani vadīt. Tad es pateicu - alabvakar - un izgāju. Nācu un domāju cik es esmu atgrūsts cilvēks no citiem cilvēkiem un galvenais no sava Everta. Tā gribētos runāt un būt cilvēku pulkā, bet viņu man nav. Everta roka bij silta un mīksta.
Ak kaut, es nekad to neredzētu aukstu!.. Manā istabā smaržo ceriņi un maijpuķītes. Uz plauktiņu piecas dzeltenas tulpītes no manas sētas dobes.
Šorīt tādas arī uz kapiem aizvedu.
Sestdien 4. jūlijā.
Vakar bij mana dzimšanas diena. Istaba pilna no liliju smaržām. Arī vēlie jasmiņi un naktsvijoles, savu ziedu tvanu dod. Lilijas gariem kātiem atnesa Aina un ieliku Paulines dāvātā garajā zaļā vāzē. Laikam, kad man palika divdesmit divi gadi; Pauline to vāzi man uzdāvināja. Bet nu kad piecdesmit uptiņi, viņas nesta lilija un tās tiek ieliktas šij vāzē.
Bet Pauline guļ kapos.
Valdis mani apsveica pa dvi reizi un šodien vēl trešo reiz ar dzeju grāmatiņu un tur ir tā dziesmiņa ""Rudzi no Krievijas"". Tieši tagad es to saņēmu kad rakstu atmiņas par to gadu, kad tā dzeja tiko nodrukāta mūsu Latvijas kādā žurnālā.
Cik man ir brīnišķīgs brālis! Tāds otris ne kur vairs nav pasaulē!
Un Uptons mani arī atcerējies - ar savu roku uzrakstījis sveicienu uz 9. jūliju"
1268868,"9. aprīlī.
Šodien lielas bēres, miris Liepājas ilggadīgais ķirurgs Nikolajs Jandberģis.
   Es izgāju paskatīties. Viņš bij novietots Marksistiskā universitātes zālē. Ļaužu pārpilnība. ES iekšā netiku. Satiku
Jātnieku. Un tā ar viņu kopīgi aizgājām līdz kapsētai. Zārku nesa, cauri
pilsētai līdz ostmalas kapiem. Sērā drapēta mašīna brauca nopakaļus. Pavisam
nesa trīsdesmit trīs vaiņagus. Jūrnieku orķestris. Skaista, saulaina diena.

Bet pārnākot es esmu kaut kā sanervozējusies - par Jātnieku
un sevi: kad bijām pie kapiem, es no viņa atsveicinājos, jo aiz kapa žoga
ieraudzīju Straumes pāri. Domāju, ko tad tā turēšos blakus viņam, neērti un
vispār var ievērot kāds. Un viņa audžu dēls jau redzēja.

Atsveicinoties es jautāju: nez, ka Tu atkal mani apciemosi? -

- Nu nezinu kā man ar laiku būs - teica viņš. Bet kas tā par
atbildi! Un cik man žēl kad es to teicu lai atnāk. Kaut es nebūtu to teikusi!
Nu viņš domās ka es viņu ļoti gribu un gaidu.

Jā, viņš nav ne drusku mainījies! Viņš bij ""ģībis"" pēc manis un
ir spējīgs arī tagad uz to, bet tik arī to, un vairāk neko. Vai tāda ir
interese pēc manis? Viņš taču nejautāja, ka man atkal šī nedēļa ir pagājusi un
kā jūtos. Un vai tad pats nevarēja teikt, nolikt kādu vakaru kad atnāks? Ko
runāt ir tik daudz, bet lai to kaut kā izmantotu kamēr esmu viena, par to viņš
atkal nedomā. Par savu sievu sūdzas, esot vientulis un nelaimīgs."
1268858,"Trešdien 18. martā 59. g.
Pa naktīm no divi - pieci grādi sals, bet pa dienām pat karsta saule. Esmu jau seju apsauļojusi no vakardienas. Un vakaros, ne vēja un tāds mitrs siltums kā pirms pirmā maija.
Termija klusē, tikai vajadzīgo runā un ik pa laikam nopūšas. Arī es tikai cik vajag. To tiesu sirds nu atkal stipri jūt.
Jā, mēs abas esam lepnas un lai vai mirsim, bet no labiem ieskatiem neatkāpsimies. Vai tas nu ir to vērts!
Un tā visus, visus gadus, mēs esam tikai divi ciešami elementi. Kāda tā ir nelaime kad katris cilvēks par sevi ir tik patstāvīgs par niekiem kaut gan visiem ir vienas prasības - pēc mīlestības un cieņas. Laikam tāda cilvēka nemaz nav, kas otru mīlētu. Mēs mīlam tikai sevi pašu.
Piektdien 20. martā. 
Atkal viens traģisks cēliens, bet vēl nav zināms ar ko tas beigsies. Termija nerunā, tikai nepieciešamo. Es vārīju vakariņas. Sildīju ūdeni viņai kur matus mazgāt un vispār nomazgāties. Kadiķīti, prasīju vai ieplucināt? Nē, viņa teica, tas laikam tasot tumšus matus, labāki kumelītes. Es pārstāju ēst, vandos atkal pa skapi un meklēju kumelītes. Kad viņa uzzināja ka es iešu uz pirti, arī viņa nāca līdz. Es nesu somu, kā jau katru reizi. Un kā katru reizi vajag aizrādīt, lai viņa to panes. Pirts rinda bezgalīga, es ierunājos ka tad jau nav vērts stāvēt.
- Kur tad tev jāskrej, tev jāskrej kur? - Pikti un asi viņa uzsauca, kaut gan visu ceļu muti neatdarīja, bet ko es tā gaidīju, lai viņa sāktu piemīlīgi runāt. Biļetes paņēmu, bet kad rindu"
1268544,"Otrdien 10. martā.
Vakar vakarā, es Termitei sāku par to teikt un tā vispārēji kad viņas dzimšanas dienā katreiz iznāk scēna. Viņa noteica kā ar cirvi - lai uz priekšu es vis nekad vairs neapsveicot. Līdz griestiem lekt no prieka, viņa taču nevarējusi dēļ tās grāmatas, par kleitu zināms būtot vairāk priecājusies, bet viņa taču neesot jukusi lai no manis to gaidītu. Es esot stulba un akla un neko neredzot un nesaprotot. Un nosauc mūs abus ar Valdi par nabagiem, bet viņa no mums nekā nevajagot. Un tā tālāk sākas raudāšana, es neesot jokus sapratusi kā viņa Ingrīdai teikusi.
To nakti es atkal negulēju un vietu vietām sāpēja no nerviem; tā pukst un sadur tai vietā.
Pēc pusdienas biju teātrī uz pieņemšanu ""Visiem rozes dārzā ziedi"". Arī pats autors Miervaldis Birze un dramaturgs V. Grēviņš. Drāma smaga un smuka, ar visām dekorācijām un aktieru spēli.
Trešdien 11. martā. 
Biju Kultūras namā, tur Birze runāja par senām rakstnieka parādībām. Viņš visai sīks, smalks, izmocīts cilvēks izskatās. Koncentrācijas lēģerī pie fašistiem izmocīts. Viņš teica, ka savu pirmo darbu uz redakciju nesis vienpadsmit reizes, līdz ticis drukā. Un es gribu sūtīt savu ""Bērni un pieaugušie"". Kāda pārspīlēla iedomība! Tomēr atļaušu lai Valdis to iesūta. 
Vakar bij no viņa divas vēstules ar divām dzejām un vācu valodā aforismi priekš Termites - vācu valodas mācīšanai. Tie esot jāiemācās līdz 20. martam. Es teicu ka Valdis aizmirsis viņu apsveikt dzimšanas dienā, bet par to viņš uzrakstīšot tai dzeju. ""Ak liekat mani mierā, ar visām dzimšanas dienām!"" - Viņa atbildēja smaga un atturīga. Visu nakti es nevarēju gulēt - puk, puk sāpēja nervi."
1268867,"3. aprīlī.
   Hrusčovs atvadas no Parīzes. Spēlē mūsu himnu un tad Marseļjezes. Svinīgi tik ļoti; un es atkal raudu.
Bet Hrusčova runā ir jūtams nogurums. Kā miera eņģelis viņš soļo pa zemi. 
Nu kaut jel, kaut pasaule to saprastu!
.... dzirdami uzrunā - saucieni. Nu iekāpj lidmašīnā, ar milzums daudzumu puķu.
Hrusčovs paceļ savas rokas sev virs galvas. Lidmašīna lēni paceļas un lido uz Maskavu. Lidmašīna 1-18.
Pēc pusdienas atnāca Jātnieks. Un šijā pašās lapās tas man ir jāieraksta. Tajās pašās kur pirms divdesmit astoņiem gadiem kā elpas ap kaklu sev, es vilku tās vārdu rindas. Un tur bij mīlestība un skūpsti un beidzot pat šīs cilpas vairs nebija.
Bet šodien bij atkal skūpsti, glāsti un vēlēšanās kā, toreiz un kā toreiz viņš teica - vai Tu joprojām mani gribi dzīt prom, Velta, mana Velta! -
Jā, tik līdz skūpstiem un vairāk ne. Nē, nē, nē! Bet citu reiz? Es taču pati teicu - citu reiz - vairs neesmu traka! Bet, par to es esmu atkal laimīga! Ak, cik nožēlojami!
Viņš pateica vārdus ""Meža (Vētra), kājas"" Rorgomiška.
""Ne mūs baznīcā veda, ne ar sveces mums dedza, ne ar dziesmu mūs sveica un mūs svētīja priesters...
Un tad tur bij - mūs laulāja vētra un nakts. """
1268862,"Ceturtdien 14. maijā.
Termija svētdien aizbrauca uz Rīgu - ekzameņi. Tē tad mans atvaļinājums. Pirmdien biju aizbraukusi uz Aspazijas birzīti un pagāju pa Grīzupes ceļu un tur pļavās atradu trīs kuplas ievas, zari līdz pašai zemei. Un bezdelīgu actiņas arī jau. Un baltie vizbuļi vēl bij, ēnā, uz gariem kātiem. Vēl tagad viņi labi izskatās istabā. Rakstāmgalds un visas malas nobirušas ievu ziediem.
Vakar ejot uz pastu, caur savu logu skatījās Everts. Pametu viņam ar galvu ka gribu uziet. Jā, viņš tūlīt atgāja no loga un atslēdza durvis. Viens pat mājās. 
Vai, cik viņš jocīgs! Kas viņš par cilvēku? Vai, kas es par cilvēku! Varbūt ka viņš nav vairs ar vesela prāta domāšanu - vecuma vājums. Runājot, viņš uz mani neskatās nemaz, tikai pa logu ārā. Un kad paskatās tad tā ka mani nepazītu kā uz ceļu satiktu cilvēku. Un tas ir bijis man tukšs cilvēks! Es skatījos uz viņu domādama par visu kas starp mums bijis, un nenocietos lai viņam paglāstītu galvu, un pat neteiktu ka biju viņu mīlējusi.
- Nu, nesāc jau atkal - viņš teica. 
Es to darīju tāpēc, lai viņš būtu priecīgs par to, lai nemocītos ar vecumu un ka ir pavisam nederīgs. Bet varbūt ka viņš nemaz nemokas? Tad tomēr, tomēr, viņš savu prātu savas rokas nekur vairs nevar izlietot. Un darbs bij jāatstāj tad, kad visvairāk bij apgūts. Nu viņš tikai skatās caur logu, pat uz ielu ārā neiet. Bet kā viņš mīlēja iet! No logiem jau plašs skats, visa Ļeņina iela un laukumi redzami. Es sacīju ka šorīt aiziešu un arī gribu kādas stundas noskatīties uz to kustību. Viņš teica lai nākot. Bet kad šorīt zvanīju, viņš nolaida iekšā. Mājā viņš bij, jo kā likās pēc tam bij"
1268869,"Tas jau viss tā var būt, bet bez tam viņš ir tas pats gļēvulis. Ar sievu nav saticis visus gadus, nekāda saskaņa. Bet aiziet viņš nevar un pameklēt sev piemērotu sievieti. Ak nu viņam arī tāda nav vajadzīga! Viņam tur ir četras istabas un visāda mīksta mājas dzīve, kur tad to var atstāt.
Nu es zinu skaidri, ka mani viņam neiegūt. Bet gandrīz, gandrīz es jau biju galvu zaudējusi un mans miers bij briesmās. Tagad nu tas rimsies. Par viņu nedomāšu vairs. Tā būtu mana pēdējā neprātība - sev jaunas ciešanas sagādāt.
26. septembrī 60. g. pirmdien.
Šorīt ar 288. lapas pusē nobeidzu rakstīt savu ""Jaunība"". Nu sākšu no gala. Redzēs, cik daudz būšu spējīga gludināt un papildināt. 
No paša rīta bij pērkons un nedaudz lietus. Nu spīd atkal saule. Pēc lietainās vasaras, šīs divas pēdējās nedēļas pastāvēja sausas, siltas dienas, labākas kā vasarā.
Uz tirgu āboļu, plūmju un citu augļu bagātība. To visu es pērku un ēdam abas ar Termiju. Arī savāru ievārījumus. Bet kāda tad ir bijusi visa vasara? Divdesmit četras reizes sagāju jūrā, gāju ūdenī kaut arī dienas bij vēsas un lietainas. Bet kā tad ar ""Oņeginu""? Visus mēnešus nebiju to manījusi, tomēr gaidīju ik svētdienas - varbūt atnāks. Viņš neatnāca tajā aprīļa mēnesī kad Termijas nebija mājās. Es būtu to vēlējusies un vēl reiz viņu"
1268872,"sienā gulējām. Viņš neteica nekā un ļāvās lai glāstu. Ko viņš domāja. Es atgriezu muguru, apsēdos ar savu palagu un klausījos viņa ātrajā, smagajā elpošanā.
   Viņa sirds cīnās ar elpu. Un kāds viņš ir aptaukojies! Bet ēd jo projām treknus ēdienus un papirosu neizlaiž no mutes. Viņš mīlē tos, un savu mazo mazmeitu, kura ir kā dzīva lellīte, un arī ļoti savā opapā, argā.
Es biju pie viņa māsas izbraukusi bietes noravēt un negaidīti ieradās viņš ar meitu un abiem bērniem. Es lecu ar tiem - ""rikšiem bērīt es palaidu"". Diezin ko viņš domāja mani tādu redzot, zaļā mauriņā lecot ar bērniem. Kā teātrī - laikam nodomāja.
Otrdien 27. septembrī. 60. gadā.
Pasaules diena! Visas avīzes un radio ziņo par Pasaules dienu. Bet Valdis par to jau man iepriekš darīja zināmu - atsūtīdams no ""Cīņas"" 20. repb. izgriezumu, kur par to bij teikts.
Arī es šodien uzrakstu savas atceres un pašreizējās dienas noskaņu. Krievu valodā ar Termijas palīdzību, lai tad aizsūtītu uz redakciju ""Идвестия"". Bet vispirms aizsūtu Valda cenzūrai. 
Šodien līst un tas mazina domas par pasauli.
Svētdien 2. oktobrī.
Pa nakti salnas, un šorīt piecēlusies pulkstens deviņos, sētā uz izklātām vecām lupatām redzēju salnu kā sniegu - biezu kārtu. Bet ap pusdienas laiku silts kā vasarā. Dobītē vēl zied puķuzirnīši"
1268861,"Agrs pavasars, kaut tik lietu būtu! Mums svētki paiet bez pārmaiņām. Es izgāju parādes noskatīties. Pie koka tilta stāvēju kad gāja pāri teātris. Mani neviens neredzēja. Jutos kā vienmēr vientulīgi. Skatījos vai Everts neskatīsies caur savu logu (uz Ļeņina ielu) kā parasti to viņš dara. Bet laikam bija izbraucis pie māsas uz Dzērvi.
Iegāju teātrī un muļķīga sarunāšanās iznāca ar Valkovski, kas mani tā uztrauca ka kājās, rokās nervi sāka sāpēt.
Kā cilvēks var būt tik aprobežots šis Valkovskis! Ar profesora zināšanām, bet darīšana un domāšana kā ģimnāzistam no pirmās klases. Ar Termiju, vakarā izgājām jūrmalā un sēdējām līdz saules rietam.
Šovakar biju Kultūras namā, noskatījos filmu par Ēģipti
Kā tur varētu paceļot!
Pret Volkovski es biju vienaldzīga un strikta kā vienmēr, kaut gan gāju lai viņam novēlētu priecīgus svētkus un vispār painteresētos vairāk par viņu un paaicinātu pavadīt vismaz. Uz to jau viņš nabags bij gaidījis, un to man vajadzēja darīt. Bet dzirdot atkal no viņa to pašu veco dziesmu - gan jau dieviņš gādās - palika dusmās, joprojām staigā kā pēdējais nabags, bet negādā lai tas tā nebūtu.
- Man jau tie buki badās - viņš saka. 
Cik nožēlojams viņš!
Bet ko es varu piežēlot!
Ceturtdien 7. maijā.
Zied ievas. Un smaržo man pie paša deguna uz rakstāmgalda, kur es rakstu par jaunību. Varbūt tas ir pavisam muļķīga laika kavēšana, bet nu esmu iesākusi un gribu turpināt šo romānu par sevi uzrakstīt. Pēdējās dienās laiks vēsāks."
1268865,"un ziņo ka beidzis augstskolu.
Uptons ir jurists! Vakar, beigušiem notika izlaiduma akts. Arī Valdis ticis aicināts. Tā ir dzīves uzvara mūsu ģimenē! Vēl Aladinam viena klase vidusskolā. Un redzēs kas tad iznāks!
Vakar vēl lilijas atnesa Kalns, Emilija bij sūtījusi. Dzidra vēl vēlu vakarā uznesa trīs rožu pumpurus, bet šorīt tie jau bij bez spēcīgi - galviņas nokāruši.
   Vēl šodien bij vēstule - pastkarte no Frici Volkavski. Bet kur tad paliek mans Everts?!?
Termija uzdāvināja simts rubļus ceļam uz Harkovu.
18. oktobrī 1959. gadā.
Lai dzīvo jaunība!
Šos vārdus es izteicu kad biju uzlikusi savas rokas uz Artura Jātnieka pleciem. Un pēc tam kad viņš mani bij noskūpstījis.
   Es aizvēru acis - tāpat kā pirms trīsdesmit gadiem. Mēs bijām tie paši.
- Tu esi tāda pat! - viņš teica.
Viņš bij atnācis lai paziņotu man ka miris Jerens Krikmanis un lai arī es ietu uz kapiem. Un kad es viņu vadīju ārā pa durvīm, tas ir, gribēju slēgt vaļā, viņš nogrieza virtuvē uguni.
- Nē, ak nē, es atrāvos, es negribēju to kaut kā saprast bet man bij jāsaprot un jādzird:
- Tu jau ļaunā neņemsi...
Un viņš atlieca galvu un skūpstīja. Viņš bij aizgrābts un teica - cik daudz reiz dzīvē tiek izdarīts tā ka nav ne domāts, ne gribēts. Toreiz tā iznāca."
1268524,"Un šovakar mani darbi jau atkal ir mājā, ne visi visi, bet daži jau pārnesti. Izstāde slēgta. Vēl lielajos logos ir lielie plakāti, Valda un Paulas gatavoti. Vēl ļaudis rītā agri ies garām, uzmetīs acis un izlasīs ""Izstāde"". ""Veltas Sproģes"". Izlasīs kā lasīja abas šīs divas nedēļas, bet iekšā nenāca un negribēja redzēt kas ir aiz šiem plakātiem. Nenāca ne mani darb biedri, ne partijas biedri, ne arī mani desmit gadīgie kora biedri. Nāca tikai sveši un varbūt mani vistuvāk pazīstamie. Vistuvāk? Kas tie bij? Nenāca taču mans ""draugs"" Jātnieks, bet pateica man aizvakar kantorī ""nu, nākošu gadu jūs izstādi neviens vairs neredzēs"". 
Nenāca Jēkaups. Nenāca viņa māte. Bumbulene, Jēkaups, mani vistuvākie cilvēki! Jēkaups, viņš neredzēja manu izstādi. Neredzēja pats sevi glītā bistē - zaldāta bruņu cepurē. Neredzēja mani ar bizēm. Bumbulene neredzēja memsīti - grošu. Daudz, daudz kas visu to neredzēja. Bet bij arī kas redzēja. Ap simtu cilvēku redzēja. Tie redzēja, sprieda, brīnījās, jūsmoja, spieda man roku un vēlēja laimes. 
   Vai varu būt nelaimīga? Es jaunā māksliniece, jeb topošā māksliniece, vai varu būt nelaimīga? Es - talanta parādošā un darba lielo mīlestību izpildītāja un pierādītāja, vai varu būt šovakar nelaimīga? Es nezinu. Bet es zinu gan to, kad cilvēki būs man vēl tālāki kā līdz šim. Man būs mazāk draugu un tuvāko pazīstamu. Ir iemantoti skauģi visspilgtākās krāsās, jo citādi viņi būtu nākuši. Es esmu vaikusi savu -atriebusies tiem, kuri mani nonievāja. Es esmu kļuvusi tēlnieca. Par mani runā visā Liepājā,"
1268528,"slauka acis. Brēc. Visi brēc. Un es tāpat. Bet Valdis saka: ""manī tu brēcam nu gan neredzēsi.""
Bet papus brēca pagājušo svētdienas rītu, es piecēlos, nogāju zemē pie viņiem un atradu papu sēžam pie galda un raudam.
""Par ko tu brēc?"" teicu un apkampu viņu.
""Es iedomājos, kā tu nākošu svētdienas rītu vairs pa augšu nestaigāsi. Tavi soļi vairs nebūs dzirdami."" Viņš teica un raudāja vēl jo vairāk. Nestaigāšu? Es? Pa savām trijām istabām. Pa smukajām, gaišajām, saulainajām un glītajām istabām es vairs nestaigāšu. Bet, nestaigās jau arī vairs Valdis. ""Maz ir te dzīvots,"" viņš saka un pieiet pie logiem un velk priekškam - mūsu ""labierīcības, demonstrējums""; priekšāki citi, vaļā, citi un atkal vaļā bij tik veikli atvelkami. Žēl, žēl, žēl! Bet tur nekā nekas darīt - dzīvoklis man vairs nebūs. Man nebūs vairs dārza stūrītis. Un es tur gulēju. Skatījos gaisā un gaidīju ""gaisa pastu"" - airoplānu - metam man zemē Grīšas vēstules.
Grīšas?
Jēkaupa?
Viņa fotogrāfija logā - abi ar sievu. Viņa smejas - galvu tam pieglaudusies. 
Lai dzīvo!!!
Grīša! Да здравствует
Ленинград
."
1268534,"1955. 1955. gads
ar šo pavasari uzejam augšas telpās, kur divas istabas - katram sava. 
Laikam teātrī, butafor. cehā..
Ļeņingradā 10. VIII. 37.
Sveiks Valdi! Kad izbraucu no Ribinskas tad no turienes, es tev izsūtīju kartiņu - sportsmeņus. Kartiņas nekur nebija dabūjamas un tā pati bij paņemta līdz no Ļeņiņgradas, tāpēc vairāk sveicienus tev nevarēju aizsūtīt.
Jā, es biju atkal pie Volgas. Ar Sašu tikai drusku paredzējos, jo taisni tai laikā viņam iekrita braukt komandējumā. Un tā visu mēnesi es nodzīvoju viena pati. Atkal pie tās pašas zemnieces, kur pagājušo vasaru. Labi ka bij tur atbraukusi arī toreizējā pazīstamā, kāda literatūras skolotāja, no Ukrainas. Viņa ir ukrainiete, bet vārds Emilija, pa krieviski sauc saīsināti Миля. Šī Miļa, man nu atkal ir viena laba draudzene, 33. g. v. ta man būtu bijis vēl garāks atvaļinājums, tad es būtu braukusi viņai līdz uz mājām. Viņai ir sava mājiņa, dzīvo abi ar tēvu, vairāk arī nav neviena tuvinieka. Viņas vīrs, strādā 
kopj un Sasi"
1268527,"1934. gads.
Vienstūkstots, deviņisimti, trīsdesmit ceturtais gads.
Sestdiena.
Divdesmit trešais jūnijs.
Līgo diena.
Lietaina.
Mans dārza stūris ir mitris. Es nevaru tur gulēt. Bet kad es gulēju tur pēdējo reizi? Ak jā, tas bij vēl ceturtdien. Vai ne, taču ne! Es atceros - tas bij trešdien - kad man ielika ilgviļņus. Divas stundas priekš tam gulēju pavisam izģērbusies un saule mani dedzināja. Esmu diezgan nodegusi. Jā, man ir ilgviļņi. Visi saka ka izskatoties smuka. Jaunāka. Meitenes iespaidu vien tik atstājot. Bet kad es no saviem draugiem eju prom, atvados, tad viņi visi"
1268540,"1959. gaidā. 10. janvārī. 
Šodien nometusies pie gultas es kaucu un ilgi kaucu. 
Vēl šorīt, es Valdim rakstīju vēstulē: varbūt mūsu Friceli .... taisa raķetes uz mēnesi. -
Bet plk. vienos no Ļeņingradas pienāca vēstule - atbilde Termijai par viņas tēvu. Un tur es izlasīju - Гр-н Спрогис реабилитирован посмертно. 
Nu ir viss! Bet kamēr tas vēl nebij lasāms, es viņu vēl gaidīju.
Termija savā melnā darbu ķitelī stāvēja un lasīja par savu tēvu - реабилитирован
 посмертно. -
1937. gadā, no 5. uz 6. decembra rītu, kad zaldāti ar flintēm viņu veda ārā, viņš paskatījās tik uz Termites gultiņu - nenoliecās lai to"
1268537,"Un vēl reiz es atkārtoju, tikai nekreņķēties! Neko nevajag uzņemt traģiski - kamēr galva nav jāliek uz ešafota. Lūk, tam es saprotu ir dzīves šausmas! Bet, ja tu cilvēks esi vesels ar rokām un kājām un galvenais sirdi, tad tu dzīvot vari. Laime ir - dzīvam būt! Un tāpēc Valduli, esi stipris! Tu esi vēl ļoti jauns! Līdz 40 gadiem tu sajutīsi fiziski sevi vēl kā puika būdams. Bet garīgi būsi vēl stiprāks. Citi tad tik aprecas un bērnus rada. Arī Sašam drīz tie gadi. Bet arī man, viņš liekas kā puika un nu tik sāk cerēt uz dzīvi. Uz dzīvi ar manīm un vispār cilvēcīgākas pēc kuras alcis visu mūžu.
Tagad tu jādomā tik par savu atsvabināšanas dienu, cik tā būs laimīga, kad tu iesi kur gribēsi. Un tevi sagaidīs ""jauns cilvēks"" kurš ir tavs - tavs Uptons. Tas būs tavs dzīves draugs vistuvākais."
1268542,"bet manas lūpas čukstēja - neuzvaramā. -
Tādas likšu beigas savam romānam.
Svētdien 8. martā. 
Ziema jau pagājusi, bez sniega un ledus - gandrīz. Šodien uzģērbu pelēko mēteli un gāju uz namu komiteju sarīkoto pašdarbnieku vakaru kur Jaunsleinis darbojas ka komitejas priekšsēdētājs. Bij atnesis ielūgumu, sestdien. No turienes pārnākot bij atnākusi kāda no bankas Termijas meitām, Ingrīda ierunājās ka viņas mājās norit Sieviešu diena? Nu, viņa sacīja, viena otru apsveicot, no savas mamas viņa esot dabūjusi dāvanai piecus metrus kartunu keitai un sešus kabatas lakatiņus. Termija tūlīt iesaucās: 
- Nu teic, teic, lai šī dzird, lai iegaumē! - Es izgāju virtuvē no liela, sāpīga apvainojuma. Un vēl viņa sauca - vai tu tur dzird; Velta; dzirdēji ko uzdāvināja? -
Jā, Termija gaida lielas, vērtīgas dāvanas no manis, kuras es viņai nevaru dot. Bet viņa to nesaprot. 7. martā - viņai taču dzimšanas diena vēl, un arī es neko neuzdāvināju, vienīgi grāmatu ""Ziemeļblāzma"", un uz kuras uzrakstīju: ""Manam ziemeļblāzmas bērnam dzimšanas dienā. Termitei no Veltucīt."" Kad no rīta es biju sagatavojusi brokasti, uzvārījusi kakao, tad piegāju pie viņas un modināju uz vaiga noskūpstot un man drebēja balss kad teicu - Termīt, tev šodien dzimšanas dienā, apsveicu, esi dūšīgums še šī grāmata!Viņa paskatījās un sāka ņurdēt - vai, ak šī, vai, nevajadzēja, ja jau, tad jau krievu valodā labāki būtu bijis! Man iesāpējās atkal sirds. Pavirši viņa paskatījās ierakstīto, bet mani par tiem vārdiem nenobučoja. Kaut gan viņa mani bučo diezgan bieži."
1268539,"1958. gads.
19. maijs un koki joprojām bez lapām. Auksts un lietus ka jāstaigā pat ziemas drēbēs un cimdos.
Piektdien 23. maijā.
Šodien no kadru daļas vadītājas saņēmu grāmatu Tavores stāstus un kur ir ierakstīts: V. Sproģe - aizejat pensijā. N. Zariņa.
Tā tad, jau tik tālu šīs manas jaunības lapas jau aizšķirtas. Es - pensijā.Bet strādāšu līdz 1. jūnijam. Bet Everts jau vairs nestrādā no 1. maija. Viņa aiziešanā pensijā bij rīkota skaista balle."
1268541,"nobučotu - baidīdamies uztraukt. Viņš cerēja, noteikti cerēja kad atgriezīsies. Viņu izveda, aizveda. Soņa uzleca uz zemā loga palodzes un tiko neizgāzās ārā ar visām stenderēm. Un kad viņa no tā nokāpa tad viņas balsī un vārdos itkā bij manāma pateicība tiem kuri atvēra vieglās mašīnas durtiņas un norādījis - ar roku lai viņš kāpj iekšā. - Negrūda! - Soņa teica. Par to, viņa tiem bij pateicīga un neapjēgtos, acumirklīgas laimes. Vakarā, ar smagu galvu izgāju pastaigāties. Šķīda sniegs. Aizgāju līdz koku fabrikai un Sarkanai ielai. Ejot risināju nobeigumu savam romānam. Gāju pa Kaiju ielu. Pagrabināju kapsētas vārtiņus. Būtu vijuši vaļā, būtu iegājusi un piegājusi pie Edgara kapa. 
Pa ielu gāja kāds pārītis. Tādā pat slapjdraņķī arī es ar Edgaru tur gājām. Vecliepāja, kur taisa jauno tiltu uz augsto elevatoru, kurš gandrīz tik pat augsts kā vācu baznīca, tur, kā kāda jaunradusies sarkana zvaigzne, mirdzēja spuldze. Uz parādes laukuma krāšņi mirgoja Jaungada egle. Gāja matrožu bariņš. Laikam uz teātri gāja... dzīves teātri. Pārejot tiltu, tie sāka dziedāt - Су Вид фпот непобедим непобедим."
1268538,"Tam, tu teiksi to, ko tu gribēsi un audzināsi kā tev patīk. No Paulas sen es neesmu vēstuli saņēmusi. Bet papus it sīki izraksta kāds ir Upulis. Un man tāds prieks par to! Kaut tikai visiem veselība, tad viss ir labi un būs labi! Tikai tas papus mums tāds pašaubīgs, jo tuvojās vecuma gadi, kaut gan tagad viņš pat atjaunojies ar riteni braukdams.
Domāt Valdi, par ko sliktu nekad nevajag, jo slikts jau patiesībā viss ir dzīvē, bet varbūt vēl sliktāki, kā tas ir citiem. Tāpēc esi tikai dūšīgs un turi jautri prātu. Mazāk domāt par pasaules lietām, jo tur mēs esim par muļķiem saprast. Nevajag domāt, bet vajag tikai ticēt ka viss ir labi un būs labi, tas vienīgais bauslis.
Tagad beigšu. Raksti taču arī man! Par mani nesūdzies ka maz rakstu un niekus rakstu, jo vairāk neko nevaru. Vari būt laimīgs ar šo, un ka tev ir šī māsa - tāda kāda esmu es šodien un vispār, jo varēja arī nebūt un kas tad tev rakstītu. Visu mīļu! Velta."
1268525,"un visā Latvijā. jā, visā Latvijā. Bet tēlniece neesmu un nebūšu priekš viņa - Jēkaupa. Un vai tik priekš viņa es negribēju tā kļūt? 
   Bet viņš - paskrej man garām ar riteni - viņš ir svešs.
Nē, es būšu tēlniece! Es būšu tā nākošu gadu! Es strādāšu! Es nelikšu viņam sevi aizmirst! Vēl daudz ko viņš dzirdēs!
Tēlniecei Veltai Sproģei. 1933. g.
Es neesmu Puškins kas prot rakstīt 
josetes un rondo, bet 
 Vārds kurās skaņa jau kļūst teikums 
- jau ir simfonija.
Tomēr par tēlnieci to, bruneti, vai arī blondo. 
Rakstu kā dzejnieks es, un lai šī kā 
prelūdija ir.
Neteikšu, viņa ir Teidijs, vai Rodens lielais tēlnieks. 
Viņa ir sieviete sīka, maigām un jūtīgām rokām. 
Tomēr šie darbi mūs aizrauj, no viņiem 
ir dvēselei prieks.
Šie darbi ir tik pat kā granīts, ko tēlnieks 
dažreiz cērt sviedriem un mokām.
 Ar mokām ar asarām slacīts, šis mōls 
kļūst tik valgans, un tēlains.
Ar dvēseles negaisiem plašiem, ar brāzieniem 
dvēselei tumstot, 
Dzīvajam cilvēkam zūdot, kļūst kad viņš 
nejūtīgs zvērains - 
viņa vienkāršo zemi, dzīvākas sejas
 sev radot."
1268529,"Rītu es aizbraucu uz Ļeninpili.
Ļeninpili!
Frici!
Tā - es - esmu!
Frici, Frici, Frici!
Soņa! Soņa!
Un te - te Temite!
Upuliti!
Upuciti!
Upčiki!
Upiti!
Puisīti!
Upton!
Uptons Sinklers! Vienu dienu avīzē reģistrēts starp jaunpiedzimušiem: ""Uptons Sinklers."" ""Strādnieku Avīzes"" buntličiem un citiem darbiniekiem bij liels brīnums - tādu sagadīšanos. Bet mums - man Paulai un Valdim svarīgs prieks - Uptons reģistrēts rakstnieka Sinklēra vārdā, lai gan tikai Uptons, bet manuskriptā ielaista šī kļūda. Paulas un Valda puisītis! Vēl vakar viņu atnesa un gulēja manā gultā. Viņam ir tikai desmit nedēļas. Bet viņš ir gudris. Guļ un ķepuroja roķelēm, kājelēm, plāta mutīti, smejas un liekas ka pa viņu ""nakti"" gribētu pretīm runāt.
Jā, 6-tā aprīlī Pauļukam dzima puisītis. Un lai Valdis to zinātu es cietumā iesūtīju divpatsmit kūkas un parakstīju uz ēdiena zīmītes 4. Sproģis. Un viņš bij to ievērojis - parakstījis ar garu pastrīpojumu.
Valdis cietumā un Paulai dzimst bērns! Man brālis sēdēja cietumā.
Par ""komunismu"". Viņu apvainoja par komunistu jo bij sagatavojies izdot avīzi - ""Pārmaiņa"". Dzīvoklī izdarīja kratīšanas un viņu apcietināja. Tas bij 24. februārī. Viņu atsvabināja 3. maijā. Tā tad desmit nedēļas pavadīja cietumā. Liekas, kā"
1268523,"1933. gads.
Svētdien 9. aprīlī.
No 26. marta līdz 9. aprīlim
Liepājā, Lielā ielā N° 13. tiek sarīkota Veltas Sproģis tēlniecības darbu Izstāde.
Lielā daudzumā ievērojamāko rakstnieku, sabiedrisko darbinieku un vairāku liepājnieku bistes - krūšutēli mālā. Līdz šim maz redzēts portreju veids!
   Atvērta no 11 - 6 vakarā. Ieejas maksa 40 sant. Skolniekiem 20 sant.
Šādi, seši sludinājumi, divu nedēļu laikā, pušķoja ""Strādnieku Avīzi"", pirmajā pusē. Tie paši, bet tikai divi arī vēl ""Kurzemes Vārdā"", tāpat pirmajā pusē."
1268526,"No statujām šīm es nevaru aiziet, 
neredzēt tās.
Sirds šķiet, te mālā ir likta, 
uz lupām tām visām ir vārdi, 
Vārdi kad tikai grāmatās, 
tūkstošās grāmatās slēpjas.
Tie kļūst tik telpā ap mums, 
bet dvēselē kļūst skaļi un dzīvi.
Tēlniece mīļā, ļauj ilgāk man palikt 
un skaties arī uz tevi. 
Tēlus mēdz dzejnieki pielūgt,
vai tas marmors vai māls
Būt tavā priekšā kā tiem, 
no tevis just mīlētam sevi, 
Vis viens man, vai dzīve ir salda,
vai arī asa kā sāls.
Valda sonāte Velta
māsai Veltai. IS33. gadā."
1268536,"tad es uzelpoju priecādamās, ka esmu ārā un prom no viņu acīm. Nu kaut kas šausmīgs tas ir! Kāpēc, es to nesaprotu? Par ko lai vēl tev rakstu? Laikam es tev jau vienu reiz sacīju: ja mēs uz pasaules tagad dzīvotu tikai divi vien, tad varbūt es tev rakstītu citādi. Un vispār, jauns jau arī nekas nav. Literatūrā tas pats vecais un dzīvē tas pats vecais - ir jādomā izlasot ""Mērnieku laikus"". Cilvēki mirst tāpat un apraud veco krustmāti; tāpat kā mēs mūsu veco draugu. Jo projām es dēļ viņas raudu un sapņos redzu. Vel, bij gan mīlestība uz mūsu vecmāmiņu, vēl šodien kā tad, es jūtu viņas trūkumu. 
Bet nu draugs, saki taču arī tu, kā dzīvo tu? Ko domā tu? Ko gaidi tu? Vai trīs gadus? Ceturtā ieejam? Bet pēc tam? Pēc mana prāta Valdi, tagad dzīvē nevajag kreņķēties ne par ko, un ne par ko citu tik daudz rūpēties kā vienīgi par savu veselību! Ja nekreņķēsies, būsi vesels un dzīvosi! Dzīvosi un daudz ko dzirdēsi, ja ne redzēsi. Un dzirdēt ir tiek interesanti; kaut arī sirds pārdzīvo."
1268530,"vis šausmīgāki es to uzņēmu. Un liekas, ka vēl man nekad nebijusi laime tā bij viņu atkal ieraugot. Bet nu es braukšu prom un man Valdis vairs nebūs. Kas man būs? Fricis. Soņa. Termija. Un Griša. Grigorijs Futornijs! Jā, viņš, no Kijevas kurš man ir rakstījis. Daudz rakstījis. Pusotra gada laikā, esmu no viņa saņēmusi pie simtu vēstuļu un divi simtu kartiņu. Viņš mani gaida. Arī viņa māsa gaida. Un māsas puisis arī. Un Aronovs - Ernai kurš raksta/ Man būs jauni draugi! Līst lietus. Rozes izziedējušas. Labi ka jau citas uzziedējušas un jau nobirušas. Arī zemenes Anna sola salasīt - pus literis iznākšot - uz ceļa kāju. Ak, es nevaru ne visu saprast! Un tik daudz ir naudas izdots. Labi ka 60 latus dabūju no Pilsētas Valdes. Par ko? Nu, par manu statuju kuru man pasūtīja vecā valde, pagājušo vasaru. Es prasīju 100 latu, bet to nedeva. Nu labi vēl ka dabūji! Tik žēl ka neredzēju savu ""meitu"" apstādījumos izliktu. Manu meitu - manu darbu: ""Meiteni ar baložiem"".
Ak vai, kādas pārmaiņas! Es vairs pie avīzes nestrādāju. Neviens vairs nestrādā. Visi ir cietumā. Visi ir koncentrācijas nometnē Karostā. Arī Jātnieks - Arturs. Un viņš nezinās kad es vairs Liepājā neesmu. Latvijā demokrātija vairs nav. Man arī te vairs nav ko darīt - jābrauc, jābrauc, jābrauc! Žēl tik Valda! Žēl papus! Žēl ir it visu! Žēl arī it visa!
Ai, nav vaļas rakstīt, jāpakojas. Valdis ņem no sienām bildes. Istabas sagrautas. Sukās istabas! Memsītis stāv un skatās. Memsīša- biste. Un Centrāl kapos viņa stāv. Vakar vēl, visu kapu"
1268531,"nolikām ar ""grietiņām"". Memsītis nezin nekā. Memsīti! Es izputināju savu mantiņu. Tu to nebūtu pielaidusi. Bet, es taču atstāju Valdim un Paulai.
Ak, es nevaru vairs rakstīt.
Sveiki, sveiki, sveiki!!!
Ленинград!
Киев!
Харьков
!
Mamiņa!
Žanitis!
Viņu kapus vēl redzēšu.
Jā! Griša man brauks līdzi!
Sveiki, sveiki, sveiki, sveiki, sveiki, sveiki, sveiki, sveiki, sveiki, sveiki!!!
Да здравствует!!!
Par brīvu un varenu republiksaimi. Mūs pulcēja Diženās Krievzemes balss. Lai zeļ tautu celtā un zied mūžam laimē Visvarenā, vienotā Padomju Valsts!
Tēvija brīvajā, tevi mēs slavinam,
Tautām tu draudzības drošākais balsts!
Padomju karogam, mūstautu karogam
Uzvaru uzvarās vadīt un saukt.
Un tā tālāk dziedāju es un -
un - un - un - 
Termija.
Termite!
Mana Termite!
Kad? Kad!?! Kad !?!
Veca gada vakarā 1942. g."
1268543,"Par dzimšanas dienas dāvanu kā tas katru reiz tā arī šoreiz, viņa bij vīlusies un vīlusies biju es. Es biju cerējusi ka šij reizē viņa izrādes savu prieku un būs apmierināta. Bet viņa vēl Ingrīdas priekšā nostāda mani tā - ka viņas tante nav saprātīga - neko nav uzdāvinājusi, kā citas mamas to dara. Ja viņai būtu vajadzīgs vairāk kā man, es jau nežēlotu un par saviem pieci simti kuri man glabājas, būtu pirkusi lai vajag tev segtu. Bet tāda vajadzība taču nav. Un pie tam es Valdim aizsūtīju 150 rbļ. Kamēr viņa bij Rīgā uz desmit dienu ekzāmeniem, es pavisam knapi iztiku, ar maizes zupu un auzu pārslām, lai tikai varētu ko aiztaupīt. Bet, kad Termite mani neatcerējās, to viņai nevajag iegaumēt. Es būtu priecājusies, ja Sieviešu dienā, viņa man būtu pārnesusi pat divas kūkas, jo viņa zin cik man tās ļoti garšo. Ja viņa būtu man iedevusi ziepju gabaliņu ""Dzintars"", arī būtu prieks! Vai to pašu krēma kārbiņu sejai, jo viņa taču zin ka es mīlu mazgāties un smērēties.
Es viņai taču kalpoju, pat maizītes apsmējēju un nolieku priekšā, - tēju un kafiju ieleju un pēc ēšanas visu novācu un nomazgāju. Viņa nezin kas tas ir traukus nomazgāt. Ja es par to ieminos, tad viņai tas liekas ka kas pilnīgi neiespējams - viņa slapinās savas rokas karstā taukainā ūdenī. Tad jau labāki mājās neēst. Viņa domā, ka man tikai tas jādara, ka priekš tam es esmu lai viņai kalpotu.
   Skaistas ir baltās Alpu vijolītes, ko Ingrīda atnesa. Bet es esmu salikusi vāzītēs lazdu pumpuriņus, mētras un tos rozā, meža smaržīgos zariņus, kurus sievas sauc par pliederīšiem."
1268532,"1934. gadā Ļeņinpilī.
1935. gadā Donas baseinā.
1936. gadā Ļeņinpilī.
1934. gadā Ļeņinpilī, Maskavā, Kijevā, Ļeņinpilī, Donas baseinā
1935. g. un Staļina arī un Harkovā arī un atkal Ļeņinpils un Ribinska Volga un Kerča un 
....
 un atkal Harkova un Komarovka un Poltang un Rešitilovka.
1942. gads - Vācija Neumarkt. Reslava. Marktredvite. 
Seeusse
. Elizenfels. .... . Baireita.
bet - še viņi ir tie trīspadsmit 
sveši.
1947. gads!
18. oktobris
pulkstens 6-os no rīta es un papus viens otru apkampām, manos vislielākos dzīves svētkos."
1268535,"Miļa mani ir iemīlējusi. Nākošu gadu, visādā ziņā viņu apciemošu mājās. Varbūt arī, mēs ar Sašu, kaut kur tad dzīvosim kādā dienvidus stūrī. Labi kad man tāda draudzene, kura ar mani grib dalīties kā ar māsu. Mēs abas jautri laiku pavadījām. Kā cēlāmies, tā uz Volgu prom. Nomazgājāmies un tad kūrām tējmašīni. Dzērām tēju, ēdām cepumus un konzervus. No ogotājām pirkām ogas zilenes. Es krietni uzlabojos un stipri nodegusi esmu. Ir laba sajūta pēc mēneša atpūtas, ūdens un saules. Tagad jau atkal strādāju, kā no 7. VIII. Darbā viss pavecam. Atkal draudzenes, atkal joki un smiekli. Pilna darbnīca savākta ar dekorācijā, kuras remontējam. Mums darbnīcu istabas lielas un aizņem divus stāvus. Vienā pašā istabā karājas pie griestiem divdesmit sešas lampas - ik pa gabalam. Tagad mēs beidzam darbu plk. pusčetros, jo pusdienu turam tikai pusstundu. Un tā kā man tikai desmit minūtes ko iet, tad jau arī tūlīt esmu mājās. Dienas pastāv karstas, saulainas. Uz ielu stūriem pārdod augļus, saknes. Bagāta raža šogad. Es visu ko ēdu, tā kā ""nezinu vēl ko lai uzkožu"". Laiks arī atliek. Bet es tagad gandrīz neko nedaru, kā guļu kad pārnāku. Netīk arī nekur iet. Kaut kā skumji. Esmu taču viena, kaut gan tā man patīk labāki. Fričuks pārbrauks ap 15. VIII. Bet mēs jau neesim draugi. Cik tā Miļa, mani atkal ir novērtējusi un atzinusi ar cienību visas manas īpašības, tik no Fričuka un Soņas puses es saņemu pretējo. Zināms, Fricis jau nu būtu citādāks, ja viņu neiespaidotu Soņa. Un, - Soņa būtu citāda, ja viņa nebūtu slima. Tad tomēr savāda un kā ērksis, pie kuras nekādi pieglausties es nevaru, viņa man paliek jo projām. Mani tas ļoti krenķī kad ar Friča sievu nevar būt mīļas attiecības. Man draugi jāmeklē citur. Soņa un viņas māte, man kā divas pamātes. Man pat soļi nebij droši istabu pārejot, tāda sajūta pastāvīgi itkā man kādu sprunguli laistu pa kājām. Kad biju aiz durvīm un tās aiztaisītas"
1268959,"viņš vairs nepatīk - lai iet.
   Bet Edgar! mīļais, labais! nāc Tu. Bet Tu vairs nenāksi - jo redzēji kad eju ar citu. Tu esi dusmīgs uz mani.
   Ak mīlulīt, labulīt nedusmo, es Tevi mīlu - Tu mans vienīgais - Tev vienam piederēt gribu es. Tici man! Tici kā mīlu tikai Tevi, bet viss tas, kā Tu manai sirdij liec ciest un vaj izmisumā iedzen - tas lika iet ar cukurbalodīt - jo viņš tāds godīgs puisītis - gribējās tik pajokoties, jo tad es drusku apmierinās - izklīdinu smagās domās. Edgar! tad tāpēc tici man esmu uzticīga tikai Tev un mūžam būšu tāda. Nāc, nāc! ņem mani - visa piederu Tikai Tev!
   Un ja Tu nenāksi tad es nedzīvošu - nav tad vairs iemesls dzīvot. Bet es ticu - ceru ka sagaidīšu"
1268958,"12.
un paskatījos cieti Viņam virsū. Tāpat Viņš - Viņš tāpat - ak, Viņš neskatījās kā likās - aizgāja ātri, lepni uz štoku atspiezdamies. Ak vai! Es vairs nespēju uz priekšu iet - es biju kā ar karstu ūdeni aplieta. Nekā vairs nedzirdēju ko runāja cukurbalodīts - ne ko man atbildēt.
   Piktums uznāca uz cukurbalodīt - vaj sāpēja tā vieta kur viņš savu roku turēja. Atnākot pie vārtiem drusku aprimu un vēl laiciņu papļāpājām. Viņš dzied ""soc. dem."" korī, aicināja arī man ar Paulīni. Dziesmas smukas dzied - gribētu iemācīties - teicām  kad otrdien jau būsim uz mēģinājumu. Bet tagad domāju ka tur vairs neiešu. Priekš kam man tur iet? Es neciešu vairs cukurbalodīti satikties - es ar viņu vairs nesatikšos. Priekš kam man tādu puišeli vajag - man viņš nav vajadzīgs - ne par ko"
1268922,"atcerējās Alandes ielu...
Ak nē, nē, nē!.. Tas nav tiesa! Es es pati biju viņam vajadzīga un viņš nāks atkal. Nāks tad, kad būs saņēmis algu, 4. decembrī. Un tas būs jau parītu! Viņš atnesīs arī stiklu galdiņam, ko būs noslīpējis.
Un balerīnu taču vajag atliet!
Varbūt viņš ir apvainojies kad viņu sestdienu nebiju mājās. Viņš taču nāca lai mani redzētu. Un kā redzams nesis neko nav, nav varējis nopirkt šokolādes kārbu, jo tad to būtu atstājis uz skapjaugšu, kā neseni to arbūzi. Vēl tikai jāpaciešas divas dienas!
Pirmdienas rītu, 3. decembrī.
Ne divas minūtes nebija jāpaciešas. Tik līdz kā pabāzu zem dīvāna šo grāmatu, tā - trīs klauvējieni pie durvīm. Es lecu no gultas vietas, skreju pie durvīm. Juris! Un viņa vārdi: - ni tikai tik tālu... es klīstu kā Gogoļa mirušās dvēseles... -
- Mirušā? Kāpēc tu piesauc mirušos? Man bailes, ko tu runā? -
- Nu ko, vakar nodzēru bēres. -
- Bēres? - Ak, viņu sestdienu es, bet nu šo, atkal viņš. - Kas pa bērēm? - Varbūt māte? Domāju, bet vai tad nebūtu ziņojis?
Un tad nomierinājos. Nomiris viņa kaimiņš Apinis, sen gadus jau pazīstams un tā sieva viņa skolas biedrene. Nupat guļot slimnīcā ar lauztu cisku. Apinis nomiris tieši manā vārda dienā, kad pārnācis no darba. Nu ko, neviena cita piederīgā nav un viņam nu bijis jādara viss. Un kad nogādāts mironis uz morgu, tad pēc tam vēl atskrējis lai... nu, taču - Velta.
Mīļai, mīļai, mīļai! Tu nesi man rozes uz Veltām. Uz dīvāna sēdēdams, un man uz tā guļot, tu man tās pasniedzi, Juri! Un tās bija tās rozes, kurās bija tā inde..."
1268924,"mirušā Apiņa sievas, jo tā skolas biedrene un viņa sieva, jau apzīmējusi par tā brūti. Un nu cerot ka viņš dzīvokli atstās un ies pie viņas. Var jau būt arī tā! Un - lai iet! Tikai lai godīgi izturas pret mani! Ja šovakar neatnāk, tas jau arī nav visai godīgi un parāda nevisai vajadzību pēc manis.
   Pēc pusdienas biju aizgājusi pie Jsleiņa, jo bija ielūdzis - izdzert viņa dzimšanas dienā. Bet, nabadziņš nevar dzert - tā māga atkal nekārtībā, nevarot ne ēst, ne dzert.
Pirmdien 10. decembrī.
- Man nav vajadzīga, ne tu, ne kāda cita, - tā Juris man teica sestdienas vakaru. Cik labi ka tā viņš teica! Atklāti, būs; nemaldinot. Bet vai tad mani vēl var maldināt? Un es taču uz to atbildēju:
- Nebaidies, esi mierīgs! Es negaidu lai Tu mani bildinātu. Man vīnu vairs nevajag. Bet, vajaga - Tevi! -
Jā, viņu! Viņu, kurš piektdienas vakaru bija atnesis un nolicis gaitenī - uz skapi piegriezto galdiņa stiklu. Bez tam vēl - saplēstai kristāla glāzītei pielicis - novirpojis koka kājiņu. Mēs abas nebijām mājās. Un tad viņš atnāca sestdien. Un es noliku vīna pudeli.
- To es taisīju priekš tevis... tu katreiz dzersi no tās, bet es no lielās. -
Nu kā tad! Viņš no veselās, augstākās, bet es no samontētās zemākās.
Tātad viņš gatavojas dzert ar mani jo projām uz priekšu! Ko tad vēl man vajag!
   Šorīt tikai, atkal sāpīgi uztraucos dēļ Termijas, pieminot Valda vārda dienu. Cik viņa var Valdi ienīdīt! Un kā man tas sāp! Visus gadus viņš taču ir mans tuvākais cilvēks mājā, bet"
1268926,"melnos matus. Es baudīju svētlaimi. Kristāla glāzītes noskanēja kā pulksteņi. Un kad viņš, pēc izdegušām, aizdedzināja vēl vienu svecīti, sakot - lai eglīte nav garlaicīgi! - Tad es saņēmu viņa abas rokas. Viņš?.. Nē, viņš manas, ne. Bet tad gan, kad neļāvu viņam mest konfektes, Termai, kura bija jau atgriezusies, sēdēja manā gultā un lasīja. Konfektes taču jāpietaupa! Vai nu jāapēd uzreizu!
Jā, manas rokas spieda Juris! Bet, vai arī ne... Sirdi? Nē, nē, nepavisam arī ne!
Un šodien es teicu Termītei: - Cik man ir viegla sirds, cik brīva un laimīga jūtos, itkā no kā atsvabinājusies. Nu jā, es esmu atsvabinājusies no ""nākotnes""! Man nevajadzēs vairs būt ""gatavai""... savest sevi kārtībā... jo taču var atnākt viņš. Bet nu viņš vairs nenāks, un ja vēl atnāk, tad viņam un man, būs vienalga kāda izskatos, jo viņš nenāks vairs kā līdz šinējais un man nebūs jābaidās - ja nu viņš vēlās lai esmu tāda un tāds kādu viņš īsti gribētu un tam vajadzētu. Nu viņš jau ir izmeklējis kādu tam vajag, mirušā kaimiņa sievu Ernu Apīni. Izmeklējis? Nē, viņš esot spiests pie viņas iet, to prasot cilvēcība, un otris - lai glābtu savu ādu no savas mājas ""plēsoņiem"", jo viņš nevarot vairs paciest dzīvi starp viņiem. Un savas sievas saniknots tā, ka viņu vakaru nosauca rupjās vārdā. Viņš neesot dzirdējis zvanam pulksteni, bet sieva nav pamodinājusi. Dabūjis izsaukt taksi un aizbraukt darbā ar 12 minūšu novēlošanos.
- Vai tas ir cilvēks! - sodījās.
Bet pie Apīnes esot jāiet viņa vainas dēļ, jo caur viņu tā nu guļot slimnīcā ar lauztu ciskas kaulu. Šī Apīne viņam jau biedrene no skolas laikiem, un nu jau 17 gadus dzīvojot vinā mājā. Viņa sen jau to gribot - esot ieķērusies kā ērce, jo viņas vīrs jau neesot bijis vīrs, bet lempirs un slimīgs dzērājs. Viņa strādājot par sardz. milicijā. 10. XI."
1268937,"Bet rītu es teikšu lai viņš pats to noņem. Tas bija ceturtdienas vakaru kad atkal bija atnācis. Un vēl - vakar vakarā bija, noķēru uz ielas, pie durvīm, jo es nācu mājās, biju apciemot tanti. Viņai sliktāki.
Uz vienu stundu tikai atnācis, jo esot mājās darbs, palmas kādam zārkam jāpagatavojot. Tomēr uzkavējās vēl otru stundu. Un kas bija, kas ne, runāja kaut kā nesakarīgi par savu slimo draudzeni, viss kaut kā izklausījās kad viņš sāk šaubīties pie viņas iet dzīvot. Kaut jel būtu tā! No vienas puses, es mudinu, bet arī lieku pie sirds, pārdomāt ka atkal neizdara kādu muļķību.
Otrdien 15. janvārī.
Skaista ziema, par to vien runā un raksta, kaut arī sals nepārtraukti, arī šorīt 18 gr. Un sniega kalni ielās krājās. Bet es nemaz salu nejūtu. Un nupat sēžu un rakstu šo un krāsns nāk liela svelme. Es gaidu Juri. Iedegtas visas spuldzes viņam par godu. Un tad likšu lai pagaida virtuvē, kamēr aizdedzināšu svecītes. Bet ja nu kas gadījies un nemaz neierodas? Tad būtu kā iekš kino.
Sestdien 19. janvārī.
Nē! Juris ieradās jau tūlīt - pusseptiņos. Es viņu aizturēju virtuvē, līdz aizdedzināju uz māla egles piecdesmit piecas svecītes. Vai ieraugot to, viņš bija ļoti pārsteigts? Pārsteigts gan, bet likās ka ne visai priecīgs. Vai tāpēc, kad tūlīt jau ieraudzīja abas galviņas? Mēs saskūpstījāmies. Tad viņš izlasīja atceres vārdus un tā vakara. Tad salocīja papīri un iebāza kabatā, kuram nebija ne adresētā, ne paraksta. To viņš ievēroja. Un tad mēs saskandinājām glāzītes. Un tad, Juris glāba svecītes, kuras augšdaļā ģība, locījās un kursa, jo"
1268932,"Lūk, tas no viņa ir nepieklājīgi! Jaunā gada dāvanu viņam vajadzēja atnest jau tāpēc vien, ka mana nauda pie viņa. Bet viņš par to nopirka dāvanu un aiznesa savai ""līgavai"".
Vai es esmu nekaunīga tā sakot?
Nē, jo nepareizi viņš rīkojas. Mazs domājošs cilvēks! Nu nekas, nekas, ja jau tā, tad arī es, ar rītdienu būšu atturīga, rāma, bez prieka, bez jūsmošanas ja atnāks. Un vēl jautājums, vai maz atnāks. Un vēl jautājums, vai maz atnāks. Ja viņš negribēja Jauno gadu ar mani sagaidīt, tad jau arī negrib, nedomā to ar mani sākt kaut ko kopīgu.
Cik es esmu aizmirsta! Es cerēju ka šogad, mani aicinās Everts savā ģimenē, jo taču aizsūtīju viņam un bērniem - Jurītim un Lienītei apsveikumus. Bērniem es tā patīku, tik laimīgi kad aizeju, bet viņi nevar ielūgt. Droši vien viņa meita - Erna, baidās ka nepavedu viņas vīru, jo no Jāņu nakts jau kaut ko zin.
1963.
Sestdien 5. janvārī 1963. gadā.
Izlietu ūdeni nesasmelsi... Bet es taču esmu pat ""podu"" izlējusi, šijās lapās, vecā gada vakarā. Ak, es nekaunīgā! Un - ak, es laimīgā!
Jā... izlējusi žulti, noliku kladi nost un sāku lasīt jauno kalendāru. Kad kādas divdesmit minūtes trūka no divpadsmitiem, dzirdēju ka uz ielas sāk jau sprikšķināt. Izgāju gaitenī, atvēru logu lai paskatītos. Un es skatījos un domāju - ja nu nāktu Juris. Kāds nāca, steidzās, aiz sētas vārtiem pagāja garām. Un tad kāds pagrabinās pie ielas durvīm. Pieskrēju pie otra loga. Un - ak, Juris!!!
Es iemirdzējos kā zvaigzne, nokritu kā zvaigzne pa trepēm un atslēdzu durvis. Tā tik vari izdarīt Juris! Pašā pēdējā brīdī, bet atsteidzies lai mani vēl redzētu vecā vakarā un lai ar"
1268921,"tās liku vāzēs. Bez tām, vēl saņēmām kādas spilgti zaļas lapas ar baltiem ziediem.
Un gulta bija neapklāta, un tad jau vienmēr mans sapnis piepildās. Nu redzēs!
Sestdien 1. decembrī.
Sasnidzis sniedziņš un mazs saliņš slidenas padarījis ietves. Es gāju pa dienu uz pirti un atcerējos kad arī 1947. ap šādu laiku gāju pa Zāles ielu, vācu zaldāta zābakus un ieraudzīju - Juri. Viņš mani nepazina. Bet nu? Divas reizes viņš mani, uz pirti pat vadīja. Bet nu? Nu viņš atkal mani neapzīst... Ja pazītu, tad tā neizturētos. Divas nedēļas nerādīties. Nē, nedēļu, viņu sestdienu jau bija nācis. Lai mani apsveiktu. Ja būtu bijusi, to nezinu kas būtu bijis tad. Jā, jā viņam nepatīkami nākt bez naudas un - un bez zobiem. Viņš nāks 4. decembrī - savā algas dienā.
Bet cik pārāk mocoša šī gaidīšana!
Svētdien 2. decembrī.
Arī šī diena kaut kā pavadīta. Uz kino, pirmo seansu, no rīta puses, ar Ketiju, noskatījāmies filmu ""Ilgā prombūtne"". Skatījos un domāju, ka būtu man, satiekot Sašu? Vai viņš man nebūtu svešs? 
Man liekas es palikšu slima. Ja pirms trīsdesmit gadiem es gribēju bēgt no Liepājas un arī aizbēgu, tad tagad man nebūs vairs spēka aizbēgt. Es vairs necīnīšos, es saslimšu no pasaules nekaunības un aiziešu no tās. Pasaulē taču dzīvo arī viņš, tas, tāds kurš tik nedomājoši izturas pret mani. Nerādās... viņš vairs nerādās. Kā to lai pārcieš! Vai tad it nemaz viņš neatbild par savu rīcību? Nu labi, naudu viņš atnesīs. Bet vai tikai šīs naudas dēļ es biju viņam vajadzīga? Ja tā nebūtu bijusi vajadzēja, varbūt, to sestdienu, no Vaiņodes nebūtu pie manis nācis un palicis divas naktis. Viņam vajadzēja naudu un tikai"
1268936,"Kad gāju prom, aicināja mani arī iziet. Atkal prieks! Un savā hūtē, kā nosarmojusi es paķēros zem rokas. Viņš tūlīt ierunājās vai nevajagot naudu? Ja, tad daļu varot dot, bet ja varot iztikt, tad lai vēl pagaidot. Viņš esot licis pagatavot kruķus - viņai, lai būtu kad nāks no slimnīcas.
Juris cīnās un mokas nu ar šo sievieti un arī ar mani. Mani, viņš negrib zaudēt, tā tas novērojams. Mēs gājām un par to runājām un atkal dzirdēju, ka vienīgā esot bijusi es. Mēs apgājām apkārt eglei, gar kafē ""Kaija"", pagājām un es ierunājos, kad tur viņam vajagot mani ievest. To jau varot! Mēs jūsmojām par skaisto, rāmo, balto, spožo ziemas vakaru.
Un nu es viņu gaidīšu 15.
Es esmu laimīga!
Rakstu gultā un tāpēc tāds rokraksts.
Pirmdien 14. janvārī.
Gandrīz jau viss sagatavots rītdienai - Jura dzimšanas dienai. Šodien visu dienu veidoju no māliem egli uz tās saliku 55 svecītes. Nu neredzēts skats! Un iekš zariem mūsu abu galvas un mūsu matos galos, katram pa trijām svecēm deg un liesmo mūsu prāts. -
Un uz galdiņa zem stikla paliku ""dzejoli"": ""Pirms gadiem trīsdesmit trīs, ka Tu jau man sāki zust, es rakstīju Tev, uz bildītes savas: Es gribu lai paliec vienmēr kāds bijis, kas jūsmo un mīl, un apreibst no mīlas... Ja ne, tad še draugs, ņem glāzīti vīna!"" 15. I. 1930.
Un Juris pats arī jau atnesis jubilejas vakaram - iedeva, bet noteica lai neliekot un klāt neķeroties. Domājams šokolādes kārba! Es to uzliku uz skapja augšu. Atkal skapis! Man jāatceras gredzens."
1268925,"nekad es neesmu varējusi parunāt ar viņu par savu brāli. Viņai par to ne kāda interese un pat neredz un nejūt cik viņš man ir tuvš un dārgs. Cik tas ir grūti panest! Mēs esam tik tuvas, un tomēr mēs viena otru neredzam un nedzirdam... mēs esam tālas un svešas viena otrai, kaut gan, es pat kā savā klēpī viņu auklēju. Bet ko tur var darīt, mantojums no mātes, vienaldzīga pret cilvēkiem un nespēja tos mīlēt. Un tāda gluži ir Termija!
Trešdien 26. decembris.
Pēc 18 gr. sala. nu atlaidies un snieg sīks sniedziņš. Ezers pārsalis. Būtu slidas pārslidinātos savā sapņu zemē, Juri domās jūtot blakus. Bet es pārvedu ragavas, mantojumu no onkuļa. Varbūt rītu jau braukšu uz sētu pēc malkas, arī būs sports!
Bet šodien ir otrā diena bērnības un jaunības svētkiem. Un tāpēc aizvakar es uzpušķoju eglīti. Juris tā vēlējās, sestdienas vakarā bija atnācis un sacīja ka atnākšot. Jā, eglīte šogad visaugstākā. Un viņš uz tās aizdedzināja vienu - savu svecīti. Es, vēl divas - Termas un savu. Juris nolika lielo vīna pudeli un dažādas šķirnes šokolādes konfektes. Terma uzkrita kā vanags, es ieplētos un sargāju tās kā pūķis. Saliku dažādos trauciņos. Terma vīnu nedzer. Viņa aizgāja pie Zentas. Nu ko, mēs sildījām savas atmiņas eglītes svecīšu liesmiņās. Atcerējāmies mūsu kādreizējo jautro vakaru pie manas eglītes. Krēslā, uz Juri skatoties, likās ka viņš ir tāds pats no sejas. Un tie paši smukie baltie zobi, tikai tie gan ir tikai kā divu nedēļu veci - protēze kā augšā, tā apakšējos. Jauns Juris izskatās jauns, un tumši zilajā uzvalkā kā glītākais jaunietis, zem kura paspīdēja ķiršbrūnā apkaklīte.
Kādu viņš redzēja mani? Es biju uzģērbusi biezo, sarkano kleitu. Viņš noskatījās, bet neteica nekā. Mana roka noglāstīja viņa"
1268929,"lai glāstu savu ādu un citam nekaitē. -
Bet tomēr, man gribas ticēt visam, visam ko viņš teicis. Kaut atnāktu un mēs divi vien sagaidītu Jauno gadu. Bet tas jau nenotiks un es viena atkal nīkšu. Kā pirms trīsdesmit diviem gadiem. - Tad gribēju sev sagriezt rokas. Bet tās veselas vēl pēc 32 gadiem. Tātad, cik laimīga es esmu! Jo, šīs rokas taču saķēra un turēja viņš. Un izvadot pa durvīm, (24. vakarā viņš teica, manu roku turot - neskumsti... vēl viss nav pagalam! -
Skaista ziem, sals, diezgan daudz sniega. Šodien biju aizbraukusi pie tantes. Gaidot autobusu, pastaigājos pa sniegaino ceļu, kur viss mirdzēja saulē. Baltās tāles! Bet tās manī neizsauca nekādas ilgošanās. Kaut kā viss vienaldzīgs un bāls. Bet tas jau slikti, vecumā manāms. Jaunā gada apsveikumus pavisam izsūtīju piecpadsmit, citam vēstuli, citam kartiņas. Nē, vienu - sešpadsmit, Zinai arī ar kuru draudzība ir panīkusi.
Pirmdiena 31. decembris.
Sala, sniegs, migla, jauns mēneša sirpītis. Tāds ir šovakar izejot uz ielas. Termija aizgāja pie Zentas un tikai manis dēļ, ja gadījumā tomēr ierastos Juris. Es atstāju virtuvē uguni un pati arī izskrēju, cerēdama ka viņš nāks, redzēs gaismu, uzgaidīs. Un tad ieraudzīs mani kā nosarmojušu šādā ziemas tērpā. Nu ir pukstens deviņi. Nav vairs ko cerēt. Tātad diagnoze atkārtojas pēc trīsdesmit diviem gadiem! Nu nekas, pasaulē vēl nebijusi diagnoze, tā man liekas. Un vēl jau stāv priekšā 15. janvāris, viņa dzimšanas diena. Uz to jau esmu ielūgusi. Bet ko lai daru šovakar? Ir labi arī tā! Viņš atnāks rītu. Bet, tas jau vairs nebūs tas. Es zinu ka citur viņam bija labāki būt, nekā pie manis. Citādi taču būtu rāvies še. Un ko vēl es domāšu, ka vispārīgi es biju iedomājusies par daudz - viņu žēlot, ticēt ka"
1268935,"Un tad, pēc šīm svinībām, es, viņu vairs negaidīšu. Lai nu krāmējas atkal ar savu jauno sievu!
Trešdien 9. janvārī.
Nu tiešām es esmu īsts ""Vaņka - Ugtaņka""! Un - apdraudēta pati no sava prāta. Vai tad man kādreiz vēl bijis - tāda šaubīšanās par cilvēku un pie tam ka šis cilvēks ir mans Juris. Iekš viniem pārmetumiem sev, iekš vienas nokaunēšanās.
Piedod, piedod atkal Juri!
Vakar biju aizbraukusi pie tantes. Atradu slimu - asins izplūdums galvā un paralizēta kreisā roka.
Atgriezusies, vakarā sēdēju un rakstīju vēstuli Mirdzai, kura kā biju saņēmusi un arī viņas fotogrāfiju. Steidzos atbildēt (viņa ir sanatorijā ""Ogrē"", un arī savu bildīti atsūtīja.) Termija ēda vakariņas. Pie durvīm trīs piesitieni. O, Juris! Es pieskrēju pie durvīm. Mēs saskatījāmies.
- Ko tu tāda sapucējusies? - jautāja.
Biju biezā sarkanā kleitā ar gaišo krādziņu un sarkanām krellēm. Es apgriezos trīs reizes riņķī lai apskata manu matu apgriezienu.
- Jums patīk? - jautāja Terma.
- Nē! - atbildēja.
Un es tik smējos, tāpat kā toreiz kad nogriezu bizes. Kad ievedu istabā, viņš iespieda man saujā lielu apelsīni. Pašu lielāko esot aiznesis mātei. Es izmetu apelsīni gaisā.
Kāds prieks! Bet kad viņš apskatīja sastiķētos stikla gabalus uz rakstāmgalda, nekā nesakot kur ies, izgāja, bet kad atgriezās tad atnesa lielu, slīpētu stiklu. Viņam to vairs nevajagot. O, kāds nu ir rakstāmgalds! Nu ir īsts! Tā man esot Jaunā gada dāvana. Es devu viņam vakariņas. Bet viņš jau atkal maolika mazo pusīti. divas glāzītes iekampu arī es un ļoti smējos."
1268918,"Vēl ir gara vēstule no Ernas, Valda, skaists apsveikums no JSleiņa, un Algijas kartiņa.
Tātad Juris bijis un droši vien brīnījies kur nu esmu visu dienu. 
bet nu viņa būs rītu! Kāda atkal laime! 
Pirmdien 26. novembrī. 
Tu Malle nekreņķējies ja Juris neatnāk! Tur jau ir zināms iemesls - viņam nav naudas, jo viņš taču aizgāja ar visu siļķu burku, ko bija lūdzis man ietaisīt, un teica vēl ka atnesīšot sīpolus un cik maksās siļķes, naudu atdošot.
Sestdien, ja arī nauda nebija, tomēr nāca - lai apsveiktu Veltu.
Bet vakar nenāca, ko tad tukšā nāks. Tomēr es viņu ļoti gaidīju, jo taču bija atnācis Kalnu pāris. Un Emīlija kūkas atnesa un Kalns saldu šņabi. Arī dzeltenās vienkāršās krizantēmas vēl no Emīles. Mēs iedzērām, arī Termija, un gaidījām trīs pieklauvienus pie durvīm. Gaidīju jau no paša rīta, domāju nāks interesēties, kur tad bijušas. Bet atbrauca Katija, savas māsas meitas mašīnā. Un tad braucām vizināties, aizlaidām līdz tantei. Atpakaļ braucot, piegāju pie Kalniem un paņēmu Emīli, lai nebūtu jābrauc ar taksi.
Jā, tātad, nekreņķējies Malle! Juris nāks, viņš ir smalkjūtīgs, negrib tikai ierādīt ka ir bez naudas.
Otrdien 27. novembrī.
Šodien aizbraucu atkal pie tantes. Pārbraucot gaidīju atkal Juri. Bet atnāca Volkovskis.
Kad Juris atnāks, tad jautāšu:
- Ar ko mēs esam pret tevi noziegušās? -
Varbūt es viena tikai? Bet šovakar"
1268919,"vēl nav mājās Termija un man ienāk prātā - ja nu Juris nolicis satikšanos Termijai, vai sagaidījis viņu pie bankas? Vai tas nevarētu būt? Pēdējā vakarā viņš sacīja, ienākot virtuvē un atrodot viņu vienu, bet istabā, tumšā biju es.
- Atkal mums tā izdevība būt diviem! -
Un vai viņš nebija nepatīkami vīlies, kad es tomēr biju mājās? Varbūt tāpēc viņš arī bija tāds nevēlīgs un pikts. Un atnesa arī Termas bildīti, kuru bija ielicis rāmītī. Tātad viņš gribējs iztapt viņai! Bet viņai ierāmējums nepatīk. Arī nodusmojās par Jura vārdiem, kā arī līdis klāt un pētījis viņas seju, kur pašlaik spiedusi pinņus. Bet kā man nav kauna tā rakstīt! Viņš taču gribēja mani redzēt manā vārda (24.) dienā.
Viņam nav naudas un tāpēc nenāk.
Trešdien 28. novembrī.
Es iedomājos kaut ko briesmīgu; vai tikai Juris nebūtu ieskatījies šajā dienas grāmatā, kad aizpagājušo nedēļu gājām uz pirti un viņš viens palika mājās, taisot jaunai spuldzei to pavelkamo verķi.
Grāmata bija rakstāmgaldā, un kad es to ņēmu, es atradu to pašā priekšā, kā pati to tā nebūtu likusi. Ja nu viņš ir palasījis? Tad nu jāmirst nost! Nē, tā nebūs, viņš vienkārši nenāk naudas dēļ - neērti ja nevar atdot pat par siļķēm. Bet par tām es jau nemaz naudu neņemtu. Un varbūt viņam nav vairs neviens zobs mutē un tāpēc acī negrib rādīties. Un - varbūt ""nolūdzies"" sievu. Ir jāgaida, tikai jāgaida! Bet cik viss tas ir mokoši un muļķīgi! Tā nav saprātīga darīšana no viņa puses."
1268933,"mani, Jauno gadu sagaidītu. Viņš bija nosalis, vēl silts un karsts. Viņa rokas bija mīkstas, bet tās sildīja manu ķermeni, kaut gan sacīja, ja salstot no viņa, tad laidīšot vaļā. Ak, ledus gabalā, lāstekā viņš varēja mani sasaldēt!
- Kā es gribēju būt pie tevis! - teica. Esot sadzēris ar Apīnes slimo dēlu, tas vientulis nīkstot, kad apguldījis, tad skrējis šurp. Es uzliku vīna pudeli, un kristāla glāzītēs. Kad Kremlis zvanīja divpadsmito stundu, mēs arī saskandinājām. Un tad viņa ilgais skūpsts. Un tad eglīti aizdedzinājām. UN tad atkal dzērām. Un tad atkal laimes bez jēgas... viņš atkal pie manis Jaunā gada naktī!
Un kad atkal mani satvēris turēja, tad atvainojās ka vēl neatdod man naudu, bet pēc 4. I sākšot nolīdzināt. Bija pateicīgs ka ļauju viņam ar to rīkoties, jo viņš vēl nevarot atsperties.
Termija pārnāc no Zentas, ap pl. vieniem. Viņa gribēja iet gulēt. Mēs tad izvācāmies virtuvē. Viņš no portfeļa izņēma šņabi. Atvainojās ka vairāk neko neesot atnesis. Es noliku ceptu pīlīti, sautētās saknes, ietaisītu siļķi. Iedzērām nedaudz, un beidzot es pat divas glāzītes atlēju atpakaļ pudelē un viņš atļāva. 
Kad pl. rādīja pus seši, es gāju viņu vadīt. Ejot pa ielu es jūsmoju par šo agro Jaunā gada stundu, atcerēdamās ka vairāk kā trīsdesmit gadus šai rītā neesmu bijusi uz ielas. Viņš teica ka brīnoties par manu, jo projām labo, mīļo, sirsnīgo dvēseli, ka tādi cilvēki jau mūsu laikos vairs neesot un vēl es tā kā meitene, kā maza joprojām, tāda esot bijusi, un tāda palikusi.
Rīts bija rāms, kaut sals jūtams ass."
1268927,"tas esot bijusi, balle un viņa to paņēmusi līdz. Viņš padejojis ar citām. Šī bijusi krietni iedzērusi, aiz greizsirdības, zāles durvīs, šim iesitusi pa seju. Ejot mājās līdusi atkal klāt, bet viņš pagrūdis ar roku - ej prom! - sakot.
No šī vieglā pagrūdiena viņa kritusi un viņš dabūjis to aizgādāt uz slimnīcu. (Nu jā, tāpēc jau viņš to laiku nerādījās, jo bija aizņemts ar to nelaimi - skrejot uz slimnīcu un apbērējot Apīni). Un nu arī viņš tur ejot, jo bez viņa un tās slimā tuberkulozes dēla, viņai neesot neviena. Viņa brēcot un lūdzot lai viņš to nu neatstājot. Un viņš nodomājis pie tās iet - kā apakšīrnieks. Tomēr būšot kā mājās, sievietes aprūpēts un galvenais - kur savu darba galdu novietot. Viņam neesot citas izejas. Lai es neapliekot greizsirdīga, teica, jo viņš būšot tas pats priekš manis, to jau iepriekš pateikšot, lai ""grožus"" tam nepiesienot. Viņš to nemīlot. - Arī tevi ne! - sacīja. Bet tad turpināja tālāk, ja viņam tai dzīves puķu buķetē esot arī tā mīlestības puķe, tad tā esi tu... bet par tik, cik saista pagātne -
Viņu sestdienas vakaru es Juri pamocīju, piedāvājot onkuļa mājiņu un sevi. Tur būs divas istabas, kur darbnīcu ierīkot arī, un galvenais - es, tā mīlestības puķe.
- Tu mani sāc mocīt un taisīt sarežģījumus - atsaucās. Nē, tur aiziet dzīvot viņš negribot. Tātad, Liepājas ērtības pirmā vietā par mani? Bet es jau arī tad paskaidroju, ka arī to nekad neizvēlētos, jo manos spēkos vairs nav uzsākt ģimenes dzīvi. Tomēr es kaitināju tālāk, ka sievietei, kura mazāk tam nozīmīga kā ar, nu atdos visu sevi, visas gādības par to. - Tā nu klās tev galdiņu rītu, pusdienā, vakarā... klās tev gultu, uz viņas rokas gūlās tava galva, viņa saņems tavu siltumu un glāstus... tu viss būsi viņas... Bet kad atnāksi pie manis, tad man būs jāsamierinas ar"
1268930,"ir tik nelaimīgs, vientuļš un pamests. Un, ja nebūtu vajadzējis to manu naudas palīdzību, tad ne šis nebūtu bijis. Tikai vajadzība viņu spieda, vasaru tā mani lenkt. Kad brauca uz Priekuli, varbūt arī gribēja aizņemties naudu, bet nebija izdevība. Nekad viņš nebūtu nācis to nakti, pārbraucot no Priekules. Tikai nauda viņam lika to darīt un aplaimot mani tās divas naktis un dienas. Bet arī labi! Ko tad es būtu par viņu zinājusi? Un man var būt pavisam mierīgs prāts. Viņa man vairs nav! Paliec sveiks Juri! Paliec sveiks mans atdzimšanas gads! Lai sveiki visi kas man tuvi un kam es pati!
Nupat pārraidīja pa radio, ka kādā ģimenē šajās pēdējās dienās vecajā gadā, Vērai Motohinai piedzimuši četri dēli. Jaunais tēvs esot uztraukts, jo līdz šim bija tikai viena meita. Visi četri nosaukti četru kosmonautu vārdā. Laimīgā māte jūtoties labi. Mazie visu laiku atrodoties ārstu uzraudzībā. Kāds pārbagāts notikums!.. Mātei tikai 27. gadi. Es priecājos tam līdz.
Un tomēr, man kremt un kremt. Es iedomājos un noskumstu, kāpēc Juris man nevarēja visu dot, to ko vīrietis sievietei dod, ja tā viņam tuva. 
27. XII. atklāja jauno, Liepājas tirdzniecības namu ""Kurzeme"". Trešās dienas vakarā, tur, pirmo reizi iegāju ar Termiti. Plaši un ērti jau ir. Un netrūkst arī kas acis kairina un skumdina prātu. Vakar tur gāju tur tikai garām, gar stikloto sienu - vitrīnām, kurā sakāpuši ""kungi un dāmas"". Un es domāju, vai tad Juris nevarēja būt tas, kas mani tur ieved un liek lai izvēlos kaut ko ""pieklājīgu"". Tad viņš būtu īsts draugs un viņa vārdi attaisnotos - nu priekš tevi jau es darītu visu ko! -
Bet viņš nav ne painteresējies kā man ar naudu, vai uz Jaunu gadu nevajag"
1268928,"druskām. -
- Tās nebūs druskas! - iesaucās atkal.
Ak Juri draugs! Vai tad es nu atļaušu līdzšenējo - tevi gaidīt un mīļi saņemt, lai apkrāptu Apīni? Nē, to es nedarīšu! Ja ar sievu viņš būtu izlīdzis, tad gan, jo zinātu, ka jūtas jau tur nav, tikai ieietais dzīves ceļš. Bet nu kad ir aizgājis no sievas un dzīvo pie citas, tad manas rokas ap viņa kaklu vairs nevīsies. Ja jau Apīnei viņš dārgāks kā man, lai tad viņa ir droša, ka es to neatņemšu.
- Vai viņas mīlestības ir bagātāka, par manu jautājumu.
- Nē! - Bija cieta atbilde. - Ja tev būtu dzīvoklis, es izvēlētos tevi. -
Tomēr, cik es varu būt laimīga!
Laimīga izvadot 1962. gadu. Un viegla es eju pa ielu, kā lidojot, kā slidinoties, jo jūtos kā vēl nekad ziemas aukstumā... man ir galvā cepure no pelēka mākslīgā karakule un tāds pats krāgs. Visi uz mani noskatās. Bet uz tādu sieveli ar lakatiņu neviens nepaceļ acis. Vēl tikai Jurim tādu mani vajadzēja redzēt!
- Ķēpurs! - Viņš atkal teiks.
Piektdien 28. decembrī.
Pēdējās 1962. gada dienas un pēdējās lapas šij kladei. Bet kādas būs pēdējās stundas šā mēneša pēdējai dienai? Es izteicu vēlēšanos Jurim, lai viņš būtu pie manis un Jauno gadu sagaidītu. Atbildēja ka nezinot kur būšot, bet kur iet, nekas padomā neesot. Tātad, viņam nav tik svarīgi būt pie manis! Varbūt sirdsapziņa neatļaus nākt... sēdēs mājās, vai kur citur, lai savu ""līgavu"" Apini nekrāptu, jo taču būs kas viņai jāsaka, kur bijis.
Man ienāk prātā, varbūt šī jau viņam līgava sen, un tikai tāpēc sieva novērsās. Kaut ko dabūja zināt, palika tai pretīgs un kā lepna sieva to vairs nepieņēma. Kas to lai zin! 
- Melot es protu labi - viņš saka - bet tikai tā"
1268917,"24. novembrī, sestdienā.
Ir rīts. Pelēks, ar tiko manāmu salniņu uz malkas šķūņa jumtiem. Es braucu uz bērēm. Onkuļa bērēm. Vakar krietni izraudājos, palīdzot dziedāt garīgās dziesmas. Visu laiku man skanēja ausī papus balss, kad tam kādreiz patika uzdziedāt šīs dziesmas. Un tās, viņi, šie brāļi ir dziedājuši kopīgi, abu kāzās un svētku dienās.
Bet pie mums kad onkulis ieradās pa Ziemas svētkiem, tad dziedājām jautras tautas dziesmas. Bet nu, vakar es dziedāju vienam gluži viena no visas mūsu dzimtas. Es vien viņam teicu pēdējos vārdus, zārkā kājgalī stāvēdama. Nabagi, mēs paliekam nabagāki un nabagāki. Un nāve biedē mūs un staigā pa pēdām - kā ķerot vēl tos atlikušos Sproģus.
Nonesu divdesmit ziedu galviņas baltās krizantēmas, ar Termas katrai desmit būs. Tante, es un Termija vienīgie tuvinie pavadītāji.
Un tas ir manā vārda dienā.
Es esmu satraukta arī par to... ja nu arī šovakar Juris neatnāk? - Mēs zināms nebūsim mājās, bet pārnākot to jau manīšu, vai būs bijis vai ne. Kādas mokas atkal man ir iestājušā! Bet tās pāries drīz, un varbūt tikai ar šo nāvi, es šonedēļ esmu tik nospiesta, itkā viss mans prieks būtu miris. Nu redzēs, redzēs, kāds būs šis vakars!
Sestdien 24. plk. desmitos vakarā.
Te nu viņš ir šis vakars. Nupat kā pārradāmies no bērēm. Kastītē pasts. Ķeru to, uz avīzi ""Komunists"" uzrakstīts: Sveiciens, Veltai! Juris.
Tātad bijis! Cik labi un viegli palika!"
1268920,"Varētu jau piezvanīt, telefona numuru pateica. Un es vēl jokojos, ja zvanīšu un pienāks sieva, tad lūgšu lai pasaka, lai atnāk pie ""putniņiem"". Bet, es jau nezvanīšu. Nemūžam to nedarīšu!
Ceturtdien 29. novembrī.
Es nu tiešām varu visu savu prātu izdomāt, par Jura izturēšanos. Bet viens jau nu skaidrs - es, viņam neesmu vienaldzīga. Es biju iedomājusies un cerējusi par daudz. Viņš arī maz domā un prāto, ja pielaiž šādu izvairīšanos divas nedēļas. Bet, ja jau cilvēks ir vienaldzīgs, tad jau viņš nedomā kā tas otris jūtas. Tā interesējās par veidojumu, un nu vairs i neatceros. Vajadzētu ar viņu kopīgi apspriesties, kā darīt tālāk. Bet nekas, lai viņš rīkojās un dzīvo kā pašam labāki. Rakstu gultā pret skapi atspiedusi plecus, bet pret silto krāsni - kāju pēdas. Uzsnidzis sniedziņš. Šodien ar Irmu bijām pēc malkas un priecājāmies ka diena kā vasarā. Bet vakarā - ziema. Pēc stundas - sniega vietā lietus, tek ūdens caurules šļakstīdams.
Cik slikti esmu sākusi rakstīt, tik pavirši. Un caur Juri, nerakstu arī vairs romānu. Kaut jel kas noskaidrotos. Atnāktu, atdotu naudu, lai man būtu mierīga sirds. Jā, jā, viņam neērti nākt. Viņš nāks algas dienā - 4. decembrī. Bet Jaunsleinis mani aicināja uz savu dzimšanas dienu.
Piektdien 30. novembrī. 
Visiespējamākais ir tas, ka Juris ""audzē zobus"" un tāpēc negrib nāks tāds bezzobis. Varbūt drīz tie jau būs ""izauguši"", kopš jau iet pie zobu tehniķa. Bet man ir cerības ka šovakar viņš atnāks, jo sapņiem gribu ticēt: man, uz kreisās rokas pirkta bija sudraba gredzens ar spožu ""aci"". Tad vēl, kāds vīrs atnesa garas, zaļas vārpas un košus magoņu ziedus, tikai tā kā Termai, bet es"
1268934,"Netālu pie viņa mājām, pastiepos uz pirkstu galiem un saskūpstījāmies.
- Un tagad skaties kā es ļipīšu! -
Un es aizļipoju, aizskrapsķināju pa nosalušo sniegu, atskatīdamās un pamezdama vēl ar roku. Viņš stāvēja un skatījās. Ko domāja? Es skrēju ilgi, tālu, līdz iegriezos Zirņu ielā. Cik es biju laimīga!
Vai viņam patika mana ziemas cepure un krāgs? Pelēkais mākslīgais karakuls. Šodien es veidoju egli un viņu un sevi iekš tās, to uzstādīšu, aizdedzināšu viņa dzimšanas dienā.
Pirmdien 7. janvārī.
Esmu pārnesusi no fotogrāfa savas bildītes, kur uzņemos tāpēc lai parādītu Jurim viņa dzimšanas dienā. Es izskatos tur brīnum jauka! Ar sarkanām krellēm un ar mazliet smaidu - domājot par viņu. Bet kāpēc viņš neatnāca, ne sestdien, ne vakar? Bija taču viņa algas diena - 4. Un solīja pēc ceturtā sākt nolīdzināt. Un vai nevarēja ierasties arī ar kādu nieciņu priekš manis uz Jauno gadu?
Nē, viņam sirdslieta še nav!
Un naudu atkal iztērēs un atkal vilcinās ar atdošanu. Tas nu vairs nav godīgi! Maz kas var var notikt un es, savu grūti krāto naudu vēl varu pazaudēt.
Kas tad šim nu tāds darāms, kad nevar atnākt. Nujā, vajadzība nespiež. Un varbūt vispār viņam nevar visu ticēt ko saka. Nu lai kā būdams, es tikai gribu vēl noorganizēt to dzimšanas dienu - pārsteigt tā ka nekad viņš nebūs cerējis, ne varētu iedomāties - no māliem izveidotā eglē stāvētu un iekš gariem viņa un mans attēls. Un kur tad vēl attiecīgie vārdi būs!"
1268923,"Un nu atkal viņš bija man blakus. Izstāstīja visu notikumu un sestdienas apbedīšanu, sīki, jo sīki, un laikam tikai tāpēc kad bēru sīvais vēl bija galvā. Un tomēr tas bija Juris un viņa glītā seja, melnie mati un akurātība apģērbā. Kādu viņš redzēja mani? Zilajā, nomazgātajā džemperī, sarāvusies sēdēju uz dīvānu ar visām kājām. Bet kad pastaipījos, lai pārgrozītu savu stāvokli, es redzēju... viņa acis uzkrita uz to nomazgāto džemperīti... Jā, caur to spiedās ārā manas mazās, apaļās krūtis... tās, kuras viņam patika un - patīk arī vēl tagad...
- Cik tu mani dari laimīgu! - Turot viņa rokas sev plūcot tā matus, es, to atkal viņam pateicu. Un vai tāpēc viņa mani tā skūpstīja, kā kādreiz uz dīvāna Zirņu ielā? Kaut arī kā! Kad tik skūpsta!
Šīs divas nedēļas, lai nu paliek manas pēdējās mokas! Nekad es vairs sevi nemocīšu!
5. decembrī.
""Beidz ilgoties reiz sirds, beidz ilgoties!""
Vislabāki tā man sacīt! Ko tas līdz, kad Juris atnāca atkal pirmdienas vakaru, bet vakar vakarā, savā algas dienā, un šodien, kā svētku dienā, nerādās. Pirmdien viņš pievilka spuldzīti pie manas guļas vietas. Ilgi darbojās, jo kontakts negribēja un negribēja darboties. Bet viņš neatlaidās - lai panāktu to, ka varu kā ""jokdari"" raustīt - iedegšanai un nodzēšanai. Rūpīgi, ļoti rūpīgi un ar lielu pacietību strādāja. Bet, vai man ar to vien pietiek? 
   Es gaidīju vakar, gaidīju šovakar. Un taču vajadzētu nākt kā brīvdienās. Bet viņam citas darīšanas un atrod interesantāka vietu. Būtu varējis atnākt un uzaicināt arī uz kino. Bet to jau man nesagaidīt. 
   Labi kad atnestu naudu tad arī tā vairs negaidītu un nemocītos par viņa vīra vārdu. Varbūt nu viņa ies pie"

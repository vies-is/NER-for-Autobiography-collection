File-ID,Transcribed Text
1475549,"Lazdainē
1. dec. 40. g.
Mīļā Almucīt! 
Sāpīgs vaids izlaužas par lūpām, no rokām izslīd nasta...
Vai tikai tāda vien ir dzīve! 
Mēģinu no jauna, bet ļoti spiež sāpīgi plecu – bet kas lai nestu?
Kājas gurdeni iet dien dienā iemīto taku. Šķūnī bezspēkā sabrūku, galva iegrimst smaržīgajā sienā. Un ir tik labi elpot. Tā smarža mani mierina, paceļ no netīrās zemes – 
redzu tikai dzidrās debesis, kurās spīd neskaitāmas zvaigznes – 
un tad es zinu, cik tur pie zvaigznēm ir labi – tur cilvēki ir tīri... tur mājo miers...
Ak, kaut drīzāk varētu nokļūt tur! 
Te visiem esmu ļauna – arī Tev, Almiņ...
Ausīs skan vārdi, kuri pavada ik uz soļa... ""Tu gribi iesēt mūsu vidū, mūsu ģimenē naidu"". Tā esot es. Tā teica Tava māte.
Un tad man sirds lūza...
Negribu taisnoties, ja atzīstat mani tādu 1, kādu pašlaik domājat un redzat, lai arī palieku...
Tāda jau ir dzīve...
Almiņ, Almiņ, tad tāds ir Tavs drauga vārds, ka par pārs mēnešiem var aizmirst, to nedomāju nekad un negaidīju no Tevis – bet ko tur var darīt.
Tev vēl visa dzīve priekšā – 
plaša pilsēta, studentu dzīve – jauni draugi, viss tas ir jauks un vilinošs. Ko nu vairs draudzēties ar vecmeitu...
Cik ļoti gaidīju no Tevis vēstuli – 
velti būtu rakstījusi, nezināju adresi – 
lūdzu no Tavas mammas, nedeva – tik Soņas pierunāta nicinošu smīnu uz lūpām deva Tev uzrakstīt uz kuvēra.
Ko lai rakstu, jo nezinu, vai Tu šo vēstuli gribēsi lasīt.
Bet Tu biji vienīgā, kam uzticējos visu – bet tagad atstumtai... Arī labi, dzīvē taču jāsamierinās ar visu.
Tik zinu grūti, bezgala grūti tas būs. Atmiņas par Tevīm un mūsu draudzību, tās...
Tuvojās svētki, atceros ar kādām ilgām pagājušo gadu gaidīju tos un Tevi no Varakļāniem. Biju laimīga stāstot un uzticoties Tev...
Un šogad tie nebūs tādi, sniegs nebūs tik balts un debesis tik dzidras...
Almiņ, Almiņ, vai tik ļauna, tik riebīga esmu. A, varbūt.
Un šī vasarā tik daudzi dēļ Tevis uzupurējos. Es neprasu, ka Tu to darītu dēļ manis – 
tik vienīgi neienīst – jo neesmu to no Tevis pelnījusi.
Tik gaiša, tik laba Tu biji un vai Tu varēji palikt citāda? Nē, tam neticu. Tik sekla tu savās domās neesi...
Bet kas ir ienesis šo visu – šo domstarpību... Te ir vainīga Valija – bet, Almucīt, saki, stāsti tikai, neklusē – tas mani smacē, klusēšanu nevaru panest. Ja arī esmu vainīga, tad saki to!...
Bet varbūt Tavās acīs esmu tāda pat kā Lovkādes un šie skaistie vārdi ""Sūds vien Tu esi. Tu neesi man bijusi draugs, par tādu Tevi neatzīstu."" Un es tai uzticējos.
Un ticēju liekulei...
Nē, nē, Tu tāda neesi. Tev esmu uzticējusies daudz vairāk. Visu, visu...
Almiņ, nesāpini mani, raksti, lai arī šogad svētkus gaidītu reizē ar Tevīm."
1475559,"nē, ka solījos rakstīt Liepniekam vai aizbraukt pie viņa uz Līvāniem, tad viņa neko nesaka. (par lopiem rakstīto neierakstu)
Paliec sveikiņš! 
Valija
Marta Skuja
Nav spēka
Ai, kāpēc tevi satikt liktens lika,
Ja rokas man un sirds ir ķēdēs kalta – 
Vien ilgas tālēs trauc kā dūjas baltas
Par visiem aizsprostiem kas būtni skauj.
Kā zirneklis visapkārt uzglūn nāve
Un vientulības elpa smaga, cieta – 
Uz tevi ilgas trauc kā dūjas baltas
Par visiem aizsprostiem kas būtni skauj.
Kaut zinu, nemiers tikai lielāks augs – 
Nav spēka atteikties no Tevis draugs.
Gātnieka ielā 9 dz 4. 
St. L. 
Lazdainē 26. aug.
1941. g.
Labie solījumi tiek pamesti aizdurvē – samīti...
Skaistās idejas apgāztas, neredzētas – bet varbūt tomēr arī izprastas, tikai grūti uztveramas kā jauki skanošās stīgu skaņas... 
Un tad tikai tāda, lai būtu skaisto ideju pasaule?
Kur dzīves vērtības ir aizmirstas – atstāts un pamestas novārtā...
Tas viss liekās tik neticami – 
bet tā nu ir patiesība, kas liek ieskatīties vērtību pamatos, kur var saskatīt visu labo. Mēs neprotam dzīvi būvēt uz vērtībām – mums daudzreiz labāk patīk dzīves pelēkums, seklums.
Šķiet būtu pagājuši vai vairāki gadu desmiti, kas cilvēkiem liek svešiem un nepazīstamiem kļūt – liek aizmirst visu, kas kādreiz ir bijis gaišāks par ikdienu, kur sapņi ir vijušies pa gaišajām takām.
Un izrādās, ka šodien pie tā visa var pieiet kā svešinieks, kuram nav dārgs vairs kādreiz vīto atmiņu vaiņags – viņš ļauj tam irt, lai viss pēc tam kļūtu vēl svešāks, vēl tālāks. 
Tad jau labāk ir brist rasu slapjām kājām un neskatīties saules dimantos, jo tie apžilbina un liek ieskatīties siržu dziļumos.
Un tas šobrīd ir sāpīgi.
Ai, Stasi, Tevi domāju cēlāku par citiem, bet esmu vīlusies.
Tevī meklēju dziļu dvēseli – atradu, bet Tu pats to paņēmi un iemeti dzīves seklībā.
""Es esmu vīrietis.""
Bij labi teikti vārdi, bet nu vīrišķīgi attaisnojumi."
1475567,"Mīļo Zēn!
Tava otrā vēstule lika man domāt tik daudzi, bezgala daudzi par Tevīm...
Tā bija nemākslotas sirsnības pilna. Tā iznīcināja kādu manu apņemšanos.
Mīļo, Anton, man sirds nodreb, domājot par Tevīm... Es it kā neticu tai laimei, kas vēl nāks...
Tik atmiņas par mūsu bijušo mīli klejo kā izbārstīti ziedi – un sirds ilgas grib tos savīt krāšņā nevīstošā vainagā – kopā pagātni ar nākotni...
Zinu, Tu atvainosi manu ilgo klusēšanu...
Raksti, drīz gaidīšu tik ļoti, ļoti!.
Tava Valija.
(foto otrā pusē)
Zvani maija pulkstenīt
Palīdz mieru atzvanīt
Ilgu sāpes dvēselē
Neviens sapnis nedziedē..
28. martā
Ir pagājušas daudzi klusas dienas no tikšanās ar Ansi... Bija mocošas dienas, tikmēr to lielo lūzumu mūsu starpā aizmirsu, ne jau aizmirsu, bet biju spiesta to darīt.
Un šodien tik sirds dziļumos brīžiem ļoti smeldz – bet tur neko nevar darīt, jo viņa sirds pieder citai, tā viņš pats atzinās.
Nekad, nekad to vairs negribu sastapt, lai mūsu tikšanās neuzplēstu bijušo...
30. martā 1943. g.
Stirpas straumes nosprauž sev ceļu arī jūrā.
Ai, ai! Nedrīkstu domāt – man tālāk ir jābūt no viņa... Šī vakara atgadījums sirdi plosa kā vētrā.
Viņi ārā – zinu un saprotu...
Dimant, Marij, Jūs esat laimīgi – 
bet es – ai, neprasiet, to nespēju atbildēt.
Jūs gājāt mani pavadīt, bet es biju jau pus ceļā – 
skrēju kā traka, lai tik būt tālāk no jums – jo sirds lūza sāpēs...
Un tad raudāju kā nopērts bērns.. Saļimu dzīves priekšā – jo bez viņa dzīvei nav vērtības..
Neprasu daudzi – var tie būt tik daži mirkļi, bet ne jau sāpju un rūgtuma, bet gan laimes...
Arī tie man ir atņemti un liegti... Ai, cik nejauka un riebīga esmu visiem! 
Tā gribētos to visu izstāstīt kādam, bet nedrīkstu, jo visi par to smies, sevišķi Marija un ja vēl dabū zināt Soņa – nu nē, tad jau labāk ciest un pārdzīvot to visu vienai, lai arī, cik grūti tas būtu
Zinu, katrs viņa smaids – 
nesīs man laimi – un tad dienas būs bagātas, jo tām cauri vīsies viņa smaids un gaišo acu mirdzums...
Pašlaik esmu samierinājusies ar esošo, jo zinu citādi tas nevar būt..
Kaut gan sirds smeldz neizsakāmās ilgās pēc viņa neaizsniedzamā..."
1475551,"Domāju, ka nekad vairs nerakstīsi – manas domas apstiprinājās vēl vairāk, tad, ka tu kādu svētdien biji Nagļos... bet Valija Tev bij sveša, Tu neatradi pat mirkli apstāties pie tās.
Samierinājos ar esošos, jo tāda jau ir dzīve...
Bet tad, kāda rudens dienā atkal lasīju vēstuli. Paldies, Broņka, ka vēl atceries tālo Vaļu.
Ir labi, ka Tu drauga uzticību nemin zem kājām. Kā daudzi to dara...
Tos nenosodu, bet gan nožēloju viņu vājo raksturu, seklību.
Bet Tu tāds neesi, nu ceru, ka tādu arī vienmēr Tevi pazīšu.
Par sevīm man maz ir ko stāstīt, dzīvoju kā vienmēr. Precējusies neesmu. Un ja kādreiz tas notiks, tad Tevi ceru redzēt savās kāzās kā labāko draugu.
Nezinu, cik ilgi tās kāzas būs jāgaida – tēvs grib, lai precos vai šodien. Bet, Broņka, man sirds nodreb par to domājot. Precēt tādu vīru, kuru nemīlu... Nē, nē, to tik nē!...
Manas ilgas, sapņi un mīla ir bijusi dzīvei spēļu lieta!... Vispēdīgi aprakta sāpēs...
To vienmēr turēju lielu, svētu un tīru – tāds arī šodien tā ir...
Bez atbalsta iegrimusi sāpju kausā...
Būtu laimīga, ja varētu atrast draugu, kurš mani saprastu kā sievieti – mīlētu mani tādu, kāda esmu, tad arī es sniegtu pretī tam savu sirdi un mīlu...
Laime, kas to likusi...
Ak...
Visu labiņu! Raksti.
Valucis
Lazdainē
18. dec. 40. g.
Almucīt labā!
Miers ir ielijis sirdī – 
un ir tik labi... Tu esi uzticīga. Tu nemini mani zem kājām... kā lai pateicos par doto mieru – nezinu.
Dzīve neliekās tik netaisna, tai vietām cauri zaigo dimanti, arī Tevi redzu to vidū...
Paļaujos Tavai uzticībai – ticu, ka tādu Tu vienmēr turēsi.
Labā, man trūkst vārdu, trūkst domu, kuras varētu izteikt visu – labo, tīro un svēto.
Klausies. To sadzirdēsi Ziemassvētku zvanos, tie stāstīs visu...
Dienas aiziet vienā darba steigā. Esmu atradusi darbā mīlestību, varu strādāt un atlaidīgi un ir prieks par padarīto.
Rīt braukšu pie ārsta, sāp plecs. Šodien tūlīt jāiet aitas cirpt. Stase šuj karogu, šodien beigs.
Ar ilgām gaidu Tevi uz svētkiem, kaut gan to šogad nav, varbūt tu arī netiksi, tad vismaz uz jaungadu. Arī Aļozs atbrauks uz jaungadu. Atbrauc: būtu daudzi kas sakāms.
Šoreiz tik maz – bet ceru Tevi drīzi redzēt.
Uz tikšanos!
Skūpsta Tavs draudziņš
Valucis"
1475563,"Vidzemē
Mēdzielas  Ūdros
1943. g. 29. jūl.
Sveiciens no Vidzemes.
Skaista ir Vidzemes augstiene.
Bija saules pielijusi diena, kad pāri braucām skaistajiem Ores kalniem.
Ai, Stasi, Tev būtu to visu jāredz.
Cauri tiem vijās līču ločiem baltais lielceļš, kalni un to nogāzes ir apauguši ar skaistajām eglēm, ielejās zaļo ziediem bagātas pļavas.
Vienmēr, kad mani ceļš ved pār šiem kalniem, sirds ir pielijusi gavilēm par krāšņo dabu. Cauri ir jābrauc skaistajai Madonas pilsētai, krāšņa viņa izskatās novakarē. Tā ir pilsēta, kura tik ļoti izceļas ar savu koku bagātību.
Un šai dabas krāšņajā malā dzīvo Lubānas auklētais meitēns.
Esmu ciemos pie Stases.
Klusa laime šķērso viņas tekas – un līdzīgi pusdienas tveicē zvilnošām debesīm, smaida pretī meitenes acis.
Šodien biju avenēs, saule bij tik karsta, ka vienīgi ēnā varēju ogot. Avenāji te ir tik lieli, ka, paceļot galvu, ogas pašas krīt mutē.
Man šķiet ir garšīgākas par visām aprikozēm un banāniem.
Zini, Stasi, ja tu pārnāksi dzimtenē, tad gan atbrauksim ogu laikā uz šejieni, viņiem ir ļoti daudzi dārza jāņogu un ērkšķogu, bet aveņu vesels mežs.
Paldies par bildīti, nākošā aizsūtīšu, jo te man nav līdzi. Raksti uz māju adresi.
Stasi, tici dzīvei, kura ved saules kalnā...
Es reti klausos ļaunajos aizspriedumos un tamdēļ redzu vairāk labo kā ļauno.
Sirsnīgi sveicina Stase un mazā Elziņa. Stase lūdz Tevi ciemos.
To visu labāko! Lazdaines Valija.
1946.
1. martā
Draugs, Tevi neviens un nekas neatņems, jo Tu esi visdziļākā sirds stūrītī – tikai nāvei nespētu pretoties, tikai tā man atņems. Šodien esmu laimīga, ka varu domāt par Tevīm, sirds gavilē!
Ilgās un sapņos gaidu Tevi, sapņu princi, bet Tu esi tik tālu – neaizsniedzams. Tu būtu necilvēks, ka spēlētos ar manīm. Nē, nē, Tu tāds nebūsi.
Stasi, cik daiļi skan šis vārds, ak, kaut Tu to zinātu, kā mana sirds nodreb, domājot par Tevīm.
6. martā
Draugs, kur lai ronu mieru, ja Tu esi to atņēmis... Sirds kliedz pēc Tevis! 
Kamdēļ rīkojies ar manīm tik ļauni – kamdēļ spēlējies ar manām jūtām, jo Tu zināji patiesību.
Ko esmu pret Tevīm noziegusies, ka tu tā rīkojies...
Vienīgi klusi svēti mīlējusi un cietusi – neprasot no Tevis pretmīlas.
Bet Tu uzplēsi rētas, kuras asiņo un sāp. Zinu tās sāpēs visu mūžu – tikai Tu spētu tās dziedēt, bet Tev ir svešas manas sāpes.
Tāla mana sirds.
Draugs, rokas gurdeni stiepjas pēc Tevis – nesauksi mani...
16. III.
Katra diena nes jaunas sāpes un ilgas. Gribētos kaut reizi Tevi vēl redzēt, kaut no tālienes.
Un manas dienas būtu bagātas un sirdī rastos miers... Draugs, nāci un mierini mani! 
Man ir tikai viena vēlēšanās – būt Tavs kaut ar vistālākais draugs. Tad piedotu un aizmirstu visu, arī to, kas liekās tik nepiedodams.
Kamdēļ Tu klusē.
Ar ilgām gaidu no Tevis vēstules."
1475552,"A. R. 
Lazdainē
10. jan. 1941. g.
Sveicināts! 
Laiks aiziet lielā darba steigā, tā ka nav pat laika padomāt par citiem.
Tavu sūtīto naudu un vēstuli saņēmu, bet ar atbildi netiku klāt. Dienas pagāja viena pēc otras, paņemot līdzi nodzīvoto...
Aļoz, zinu, Tu maz saprot mani... Un tamdēļ lieki būtu stāstīt vairāk par sevīm.
Un ja arī, tad ne šoreiz, ne vēstulē.
Nu sliktāk jau ir ar to izpalīdzēšanu, no sava pūra man nav no aizsūtīt, jo tas ir sadalīts uz trijām daļām, daļa ir pie Aļoza un Stases.
Pašlaik dzīvoju viena. Stase Mūzikas bērnu namā par audzinātāju.
Bet pirkt – neviena nepārdod.
Un ja arī ko sūtītu, tad viss ir tik dārgs, ka baile par to runāt.
Uzgaidi varbūt vēlāk. Būs jāauž, tad varēs arī Tev kādu gabalu.
Piedodi, ka vilcinājos ar atbildi, bet tiešām laika ir tik maz, jo esmu viena un darba ir pilna rokas.
Raksti!
Visu labiņu Valija.
A. O. 
Lazdainē
1941. g. 15. jan.
Draudziņ! 
Ir pagājušas dienas, kuras sevī nes lielus pārdzīvojumus...
Arī dienas, kuras līdzinās svētlaimei...
Nevaru to aptvert nevaru izteikt to, kas pašlaik mājo manī...
Almuci, Almuci dzīve ir mīkla, kuru atmin retais.
Piedodi, ja Tev jālasa tik tukšas rindas, bet Valucis ir saguris, apsolos vēlāk stāstīt visu, tagad neprasi, jo ir grūti...
Ja būtu Tu tad...
Labā, kaut spētu to visu paust kā vienmēr...
Drīz rakstīšu.
Tavs Valucis"
1475561,"St. L. 
Lazdainē 16. feb.
1943. g.
Kur tagad mans zēns gaišo seju
Kam karstas bij lūpas un sirds?
Vienalga ko daru, vienalga, kurp eju
Pie viņa, pie viņa man domas un sirds.
Tonija Kalns
Tālais sapņotāj!
Tāds svešāds rokraksts, grūti pazīstams. Biju priecīga, ka neaizmirsti seno draugu. Kamdēļ Tavu domu pavediens aprauts? Tādu Tevi nepazinu.
Man patika Tavs brīvais un vaļsirdīgais vārdu plūdums.
Nebrīnos par to, jo šis laikmets –  un dzīve svešumā cilvēkus pārveido.
Esi gan Tu pādrošnieks – bet nu jāpiedod vien būs, par ko gan lai es dusmotos.
Līksms prieks bij par vēstuli – jo Tu esi gaišais dzimtenes zēns, ar kuru vijās atmiņas...
Nezinu, kas noliedz Tev kavēties mūsu pavadīto mirkļu atmiņās.
Stasi, Tevi nomāc skumjas. Vai kādas meitenes dēļ?
Stāsti, bet varbūt mana ziņkāre aizskar Tavas dziļākās jūtas, tad piedodi, ka neesmu smalkjūtīga un uzdrošinos jautāt, bet gribās zināt, kā Tev klājās – jo bijām kādreiz draugi...
Nu palikušas tikai atmiņas, kuras izārstēt un atņemt nespēs neviens.
Būtu prieks, ka Tu stāstītu kā vecam draugam savus priekus un bēdas, kur pēdējo vienmēr ir pārsvarā...
Bet dzīve jau nav viens laimes smaids, ne saulainu dienu virknējums – tai cauri aužas sāpes.
Pārs dienas atpakaļ saņēmu Tavu vēstuli, tā bij ceļojusi sešas nedēļas. Ja vari, tad atsūti turienes skatus, lai zinātu, kādā apkārtnē Tu dzīvo un arī savu foto. Piedodi, ka uzdrošinos to lūgt, bet prieks ir redzēt kāds izskatās Latvju zēns svešā malā.
Raksti gaidīšu!
Bet vakaros domas tu savas
Kā bultas pret dzimteni raid
Tur mājas un druvas ir Tavas
Tur pļavas un birztalas gaid.
Lazdaines Valija.
27. feb. 1943. g.
Nezinu kamdēļ, bet Stasis man ir tik tuvs un mīļš, ka atceroties par viņu sirds nodreb. Un saņemot vēstuli, varu teikt, ka dienas ir laimes un prieka pielijušas.
Kā tas ir noticis, ka viņš ir ieslīdējis sirds dziļumā, ko dzīve nespēs izraut, lai kāda tā arī nebūtu. Mūžīgi vīsies par viņu atmiņas.
Lai arī viņam būšu tāla un sveša, tad tomēr pateicīga dzīvei, jo tā ir devusi šo vērtību, par ko varēs līdz mūžiem domāt, kā par labāku un dārgāku, kas var būt.
Zinu, mūsu ceļi nekad nekrustosies, bet domāt un sapņot par to taču man nav liegts.
Un tā daudzas dzīves bagātas dienas aizslīd mūžībā – 
ir skaistas, jo tajās ir sapņi par viņu – 
Stasi..."
1475554,"Liki aizmirst notiekošo, liki ieskatīties dzīvē citu. Vai Tu biji citādās domās?
Tik daudzi daudzi es par to tagad domāju.
Varbūt Tu esi tālredzīgāks kā es... Nezinu, tās domas man neliek mieru...
Dzīve ir mīkla, kuru atmin retais. Vai mēs to atminēsim? Nu to vēl grūtāk pateikt.
Tu zini manas gaitas, to visu būtu lieki rakstīt, darba ir pilnas rokas.
Jā, viena diena gan bija briesmīga. Tā izārdīja ticību dzīvei – visu labo...
Mani ""vecie"" bārās un tā pa riktīgam – man vienīgi tik bira asaras (dažbrīd tās ir lētas). Un tad es tik ļoti, ļoti vēlējos būt pie Tevis...
Bet tas tak nebij iespējams. Un tā Valucis saguris varēja tik domāt par labiem cilvēkiem. Kas nebūtu tik sīkumaini, ka par katru mazāko nieku celt naidu.
Kur tad dzīvē ir palicis labais?! 
Vai tik vienīgi dabā – cilvēkos ne drusciņas. Vai cilvēki un to dzīve nevarētu būt līdzīgi saulei, tīri mirdzošām sniegam, zilajām debesīm un zvaigznēm.
Vai nevarētu būt kaut drusciņ būt labāki!..
Tad vēl mammas vārdi: Nu labi Tu precēsies ar Janci, bet ja laiki mainās un kā Jānis teica, tad man tā vai tā nāve, un Tu palieci viena vai arī kāda vētrainā dienā viņš paliek jūrā. Ne, nē, vai tas viens vīrietis pasaulē un tik liels rada gabals.
Janci, vai tā nav dzīves ironija, ka spēlējās ar mums!..
Grūtākais jau ir tas, ka mamuks nav ar mieru.
Un redzot māti raudam to nevaru panest, jo vienreiz no lielas raudāšanas viņa bij jukusi prātā. To pati pieredzēju, tik labi uzmanīta atveseļojās.
Ak, ko lai daru!? Sirds lūst sāpēs... Dienas ir tik saules pārlijušas, tās vēsta gaišāku dzīvi – bet man tās nav...
Mīļo Janci, tik tukša, tik bezvērtīga pašlaik liekās dzīve – tai nav mirkļa... tā dzīvot ir tik grūti, grūti.
Ak, kaut Tu bijis, stāstītu daudzi, daudzi...
Tu jautā, kad mēs tiksimies, arī man tas jājautā. Man tas ir grūtāk izvedams. Saki Tu, būšu ar mieru, ja tik būs manos spēkos.
Mēs šķīrāmies... Tik savāds bija tas bridis. Braucot domas kavējās pie Tevis. Arī tur nevarēju rast mieru. Drusciņ labāk bij, kad tiku mājās. Ar tām esmu saaugusi, grūti būs no tām šķirties.
Mammuks ar Papu Tevi sveicina.
Raksti drīzi, ar ilgām gaidīšu!
Valija"
1475562,"St. L.
Lazdainē 4. jūnijā 1943. g.
Zied ceriņi un reibina...
Un tāpat kā senāk ar ziedu smaržas vieglumu, aizslīd garām klusie jūnija vakari.
Ceriņu zari maigi liecās uz zemi un atverot logu zilā brīnuma smaržojums ar vieglu vēja pūsmu atšalko līdz manīm.
Reizē arī kāds vakars.
Tas aplido mani, saplūst ar ceriņu smaržu un kaut kur tālu skan Tavi gaišie dzintara smiekli...
Stasi, cik dzīve ir mīklaina un neizprotama. Tevi ir aizvilinājusi tālumā – mani vadā pa tekām, kuras ik uz soļa izsauc saldrūgtos atmiņu mirkļus.
Varbūt tas bij liktens, kas mūs saveda kopā un arī izšķīra.
Bet klusa lūgšana pateicībā tam.
Mūsu draudzība deva daudzi, arī šķiršanās ne mazāk.
Stasi, saprotu Tevi – 
solos būt Tev sirsnīgāks draugs. Pret Tevīm ir kāds tuvums, lai arī tu būtu ļaunākais cilvēks (bet tāds Tu man neesi). Nespēju izskaidrot, kas mani tuvina pie Tevis – varbūt mūsu radu asinis, kas vēl slēpjas no senčiem vai arī mūsu bijušā mīla, kaut gan tā bija izārdīta...
Bet zinu to, ka ar prieku gaidu no Tevis un rakstu Tev.
Stasi, gribētu Tevi satikt un stāstīt Tev kādu stāstu, kurš Tev ļoti interesēt, vēstulē gan to nē.
Vienu otru reizi ir grūti ticēt tev un arī izprast Tevi, bet nedomā, ka Tavi vārdi, lai kādi tie arī nebūtu, neievītos man domu pavedienā.
Vīrs labs ar vainām.
13. jūn.
Vasarsvētki.
Zied rozes un rudzu druvas, tās viegli šūpojās un iztvan medaini saldo smaržu, kas līdzīgi miglainai dūmakai viļņo pāri sētām.
Ir skaisti vakari.
Un domas kavējas pie kāda aizgājušā.
Migla klāja Maltas līčus – mēs bridām basām kājām pa rasoto zāli. Auļoja zirgi gar Maltas līkumainiem krastiem. Klausījāmies vien auļos un kārklu griezes melodijā.
Man sala kājas – Tu nesi uz rokām. Šķīrāmies..
Tu gribi, lai aizsūtu foto, uzgaidi zēn, vēlāk jā.
Raksti gaidīšu!
Dzimtenes meitene 
Valija
16. jūn.
Cik skaista ir vasara. Kad sirdī ir ilgas – ilgas pēc Tevis, Stasi. Varbūt vēl tamdēļ, ka tu atgādini, kāda Vārdu, jo arī viņš bij Stasis.
Kurš ir pārāks par visiem, arī par Tevi, draugs – 
 bet nekad neaizsniedzams – tikai domās un sapņos.
Par to neprasi, jo to klusu nesu sirdī, domāju, ka skaļums un atgādinājums vārdos manīm to var atņemt."
1475558,"Jancis man raksta un lūdz apciemot to Rīgā. Ko darīt?
Es gribētu aizbraukt izrunāties, arī pie Tevis gribētos. Jancis zina par Andri, viņš saprot tīri labi.
Pašlaik ir brīvāks laiks, govis ir cieti, un arī citu darbu mazāk.
Tas lāsts, kas gulstas uz mūsu pleciem, nebūs smagāks par šo nelaimīgo mīlu... Kura ir sagrauzusi manu dzīvi, laupījusi visu...
Bija kādreiz, kad braucu uz Rīgu aizmirst Andri – un atpakaļ ilgu dzīta, lai atkal to redzētu, jo cits man dzīvē nebij lemts.
Tu zini, ka jūtas ir valdījušas pār manīm, arī šodien tas nav citādi.
Un tamdēļ nenosodi mani pašreizējo rīcību ar Janci, tas ir kā izlemts...
Un ko Tu saki?
To lāstu uzņemos, ko dzīve sniegs pretī, jo arī šis ir bijis lāsts...
Andris ieteic Garanci – bet zinu, ka viņam esmu vienaldzīga, tātad atkal tukšs sapnis.
Tavas mantas visas dzīvas pārveda mājās, nav ne lūzušās, ne plīsušas. Gultu es paņēmu savā rīcībā. Grāmatu skapi ielikām kumodes vietā.
Bezdurvju plauktos mums stāv vāzes, albumi un portrejas, izskatās jauki. Mums visiem ir iepatikušās Tavas mantas, grūti jau Tev būs dabūt atpakaļ. Tā mamma joko.
Veļu sūtīt vai atbrauksi pats un kādu sūtīt, tad ko darīt ar šlipsēm, vai visas tās jāmazgā un jāsūta?
Tad to balto drēbi, kuru atsūtīji, to sagriezto gabalos, vai tā domāta priekš logiem un priekš kā domāts mazgājamais zīds, vai priekš kabatlakatiņiem? Vai to visu sašūt un reizē sūtīt ar citu, Tu par to raksti.
Uz Jelgavu nav nekādas ziņas un arī nebūs.
Tu saki par mājturības insti., tur man ir maz zināšanu, arī tur nederu. Vienīgā izeja Jancis.
Ja man būtu vīrieša spēks, tad nebēdātu neparko, dzīvotu un strādātu mājās viena – bet varbūt zemi varētu atdot uz puses, ja tik būtu ņēmēji, tēvs atsakās to strādāt, grūti jau viņam pie vecuma ir.
Antons vai šodien ietu pie manis, bet jūs jau viņa ragus negribat, es jau ar to kaut kā apmierinātos – kaut tādu dzīvi nekas nebiju domājusi, tāds nav mans ideāls, tad jau labāk pie Janča.
Un Antons vēl nav dienējis, kaut gan tā aiziešana tik ātri jau nebūs, bet ar to nevaru saprasties tā kā ar Janci, mūsu raksturi ir pretēji, kaut gan dzīvē vēlāk tas veidotos, jau pēc dienesta būtu citāds.
Ak, kā gribētos būt pie Tevis, tad pārrunātu, būtu vieglāk, arī padomu tu man dotu!
21. feb. 41. g.
Tēvs vakar un šodien aizbrauca uz mežu, ir paņemta skaidu malka divi vezumi.
Tēvs bija tāds priecīgs, ka atnesa vēstuli, jokoja, varbūt esot uz ""primaka"".
Bet tad, kad viņš jautāja, ko Tu raksti, nespēju atbildēt, jo asaras bija aumaļām, sirds lūza sāpēs, vēl šodien neesmu tēvam teikusi.
Mammai gan teicu, viņa tik bārās, ka es raudu – 
tai nav līdzjūtības, viņa nesaprot kaut gan zina manu mīlu pret to, tai nav īstas mātes mīlestības – viņa ir materiāliste. 
Arī par Janci viņa tik aizbļauj, tikai tad"
1475553,"Lazdainē 
27. jan.
Mīļo māsiņ! 
Atbraucu laimīgi. Ķēvīti atradu tur pat stacijā, tik nosalusi gan bija.
Pašlaik raujos ar darbiem, tā, ka nav pat laika pierakstīt.
Sestdien mazgāju veļu, arī šonedēļ būs jāmazgā, domāju likt audeklu zirgu lup. deķus, bet laikam izpaliks, jo ir it kā sarunāti Rozāles puiši šuvēji pie mums pārtaisīt manu kažoku, mētelim apkakli u. cit. Šujot labi.
Zini, ko es sadomāju, ja Tu varētu tikt tikai uz divām dienām, izrauties no darba, tad arī Tavam mētelim pārlabotu apkakli un sašūtu rudens, varbūt lētāk šūtu kā Rēzeknē. Tu par to raksti, vai varēsi atbraukt, tad mēs par to runāsim šuvējiem par šūšanu un cenu, ja būs lētāk, piezvanīšu. Ieraksti telefona numuru. Atraksti kaut drusciņu un cik tur maksā šūšana. Un tad nopērc par savu naudu diedziņus. Naudu aizsūtīsim santīms santīmā. Paņem pus paka melnos priekš deķiem. Atraksti, vai var dabūt. Stepans nekur nevarot dabūt, ja tik tu varētu nopirkt, viņi naudu aizsūtītu.
Atraksti, vai biji sestdien ballē un ja biji tad kā gāja? Es gan vakar nosēdēju mājās, pat baznīcā nebiju. Vakarā bija Stepans un tā vakars pagāja, netiku neko uzrakstījusi, kaut gan iesāku rakstīt Jancim vēstuli. Ak, cik tas ir grūti... Stasim raksti, kā iet. Petrulei arī neveicās, viņa ir samīlējusies trakoti tanī Antonā.
Un es par savu Ant. mazāk domāju. Būs kādu vakaru jāaiziet vakarēt.
Nevienam vēl neesmu rakstījusi Tev pirmai. 
Raksti! 
Tavs māšels Valucis
Lazdainē
1941. g. 27. jan.
Janci! 
Ar ilgām gaidīju.
Biju samierinājusies ar domām, ka viss velti...
Tik smagi tās cīņās...
... Tad kādā dienā lasīju. Sirdī bija miers, arī asaras. Jautāsi kamdēļ. Ak, neprasi... Ja visam pretī nostājās tik viens vārds – nē...
Ar to pietiek lai dzīvei irtu pamati...
Dzīvoju nemiera dienas, tad kādā dienā izstāstīju mammai (jo viņa man vairāk pieejama kā tēvs), saņēmu tik vārdus nē, viņai reliģiskie un medicīniskie ieskati, vairāk gan pēdējie. Arī Alozs bij atbraucis uz vienu dienu, viņam tik medicīniskie. Aļozs tik ieteica ieskatīties tuvāk žīdu tautā, tad Tu arī domāsi citādi.
Ak, Janci, vai tik tāda vienlīdzība! 
Nu nē, tā jāizlauž, jāizcīna, tai jābūt tādai, kādu veidosim.
Zinu, cik tas būs grūti.
Janci, dod man kādu padomu, kā lai rīkojos. Dažbrīd nespēju pat domāt...
Tik skaistas bija dienas, ka Tu ciemojies pie mums...
Gaišākais un skaistākais brīdis atmiņā ir iegulis, kad mēs gājām pa meža taku...
Tik daba mūs saprot, bet nu cilvēki...
Man uzpeld atmiņas par vienu brīdi: tas bij mūsmājās ""Zvaigžņu dienā"", bijām vieni... Satraukuma un nemiera pilna raudāju..
Tu liki būt stiprai. Mēģināju, bija grūti un jo vēl vairāk tad – kad pēc maniem vārdiem, mūsu mīla ir jāizcīna – 
Tu runāji citādi."
1475550,"Almiņ, ja arī Tu aizej no manis, nenosodu ne Tevi, ne Tavu rīcību, jo zinu Tev ir draugi, jauni, labāki.
Un vai tad es Tev varu liegtu, saistīt pie sevis... Nē, to es negribu – jo nekad neesmu meklējusi pašlabumu, arī šoreiz nē.
Almiņ, mīļo krustmeitiņ, vai varu Tevi vēl tā saukt?
Tu man biji labākā, gaišākā par visām un visiem... Un vai dzīve būtu tik netaisna atmest pēdējo, dārgāko...
Nē, tas nenotiks! Lūgšu Dievu.
Lai kā, tomēr gaidīšu atbraucam.
Mīļo Almuci, tik tagad to zinu, cik dārga, cik mīļa Tu man biji, esi – tad, kad dzīve grib mūs šķirt.
Radiofonā atskaņo mūziku, šoreiz to nevaru panest – labāk laukā vējā sniegputenī, jo tas līdzinās vairāk dzīvei. Bet mūzika jaukā, tīrā... Nē, tāda nav nekā mūsu dzīvē un cilvēkos.
Lai kā tu domā par manīm, tomēr vēl uzticies. Pārs nedēļas atpakaļ saņēmu no Zvaniņa vēstuli, arī sveicienos no Tevis, paldies, ka atceries kaut tik daudz.
Ka atbrauksi un gribēsi, parādīšu to. Arī no Broņkas saņēmu, tas nav vēl aizmirsis, neesmu atbildējusi.
Pagājušo otrdien biju Garančos talkā, nekas tāds nebija, par ko varētu domāt un sapņot.
Arī ar Ans. ir pa vecam, tik dabūju viņa foto, ir ļoti jaukiņš.
Mīļo Almucīt, raksti, ja tikai esmu uzticības cienīga, par to būšu bezgala priecīga.
Piedodi, ja esmu Tev ko pāri darījusi. Un ja esmu, tad vismaz raksti, kas tas ir, mēģināšu uz to atbildēt visu patiesību.
Almuci, pastāsti arī par sevīm, kā Tev iet. Ai, cik ļoti gribās zināt, kā Tev iet, bet neesmu vairs cienīga.
Pļāpa par Tevīm nekad neesmu bijusi, bet ja Tu varbūt tādu atron...
Labas sekmes! 
Ar bučiņu Valucis.
B. L.
Lazdainē 3. dec. 40. g.
Tālais, labais draugs! 
Lai kādas vētras dzīvei brāztos pāri, varbūt sadragātu mani – Tevi – visus, bet Tu un Tavs drauga vārds paliktu...
Es vienmēr domātu par zēnu kaut kur tālumā, kurš ir cēlāks par citiem.
Atceros pavasari, tas bij kādu svētku priekšvakars... Vesperes, degošas sveces, sarkanas puķes, kas saplūda kopā ar liesmu – laistījās purpurā...
Ak, Broņka, cik tas bij skaisti, aizraujoši...
Acīs iezagās prieka asaras, jo redzēju Tu biji atbraucis, izpildījis manu lūgumu.
Zvani un dziesmas plūda sirdī un cēla no netīrās zemes un cilvēkiem...
Lapas klusēja, tik vienīgi sirdis runāja. Sirdī bija miers... (tagad to visu noliedz) Tu atbrauci. Stāstīju visu – redzēju Tavās lūpās iezagās zobgalīgs smīns... Un tad man palika vēl skumjāk.
Aizbrauci, gribēju rakstīt, bet sirds bija pārpilna..."
1475568,"31. martā
Rītā iebraucu pastā, bet viņu nesastapu, sirdī ielija sāpes, kas pavadīja visu ceļu.
Atpakaļceļā no Varakļāniem atkal iebraucu, no pirmā mirkļa viņš bij tik savāds, bet tas drīzi izzuda.
Varēju jau atkal būt jautra, arī viņš.
Pēdējais skats bij ilgstošs, ko novērsa tik durvis, kuras ātri aizcirtu..
Viņš aicināja mani atnākt vakarā, to neapņēmos – jo zināju, ka man pietika vairākām dienām viņa smaida, kurš mani pavadīs uz katra soļa...
Cik skaistas ir ilgas un viņa smaidi... Un vēl skaistāki atmirdz tad – 
kad rūgtuma kauss ir pilns – kad asaras līst pāri kā sarkanais putojošais vīns...
Šo pēdējo manu romānu neviens nedrīkst zināt – neviens...
Mežvidu zēns
Dienas ir mokošas – nervu saspīlējums neļauj brīvi elpot...
Ai, kā lai iekārtoju dzīvi – viņš zudis un aizgājis no manīm uz visiem laikiem...
Pēc tā visa dzīve paliek bezvērtīga.
Ak, kaut būtu kur kāda sirds, kurai varētu izliet sāpes.
Ir briesmīgākais, kas dzīvē ir noticis – 
viņš mani ir piekrāpis – mana nojauta ir vairāk kā patiesība.
Tikai vienas acis mani drusciņ mierina – bet tās ir tālas un nepieejamas, un tās ir tik līdzjūtības pilnas, ka man mans īgnums un naids rodas pret tām, kad tās uzlūko mani.
Liekas nekad, nekad nebūs lemts to redzēt, tā doma mani vajā, un to tukšumu neviens nespēs aizpildīt un ja kurš mēģinātu, tad tam būtu jābūt stipram.
Janci, tava aiziešana mani pārvērtīs – un kā es baidos no tās! 
Baidos no dzīves un cilvēkiem, kurā viena es jutīšos trausla un nevārīga. Jancīt, neaizej no manīm, lai nekristu nelgu rokās – 
kuras mani jau gaida."
1475565,"12 sep. 41. g.
Anton! 
Ir pārāk skaista diena, lai nerakstīt. Un atmiņas vijās pagājušajā rudens saules pārlijušās druvās un laukos.
Tas viss izskanēja klusā laimē..
Bet šodien ir atkal rudens...
Tā ieskaņa liek atcerēties mirkļus, kuri ies līdzi dzīvei...
Bet šis rudens ir citāds – tā vēji ir daudz asāki – tik vienīgi saule ir tā pati, tā uzsmaida katram. 
Šodien redzēju Tevi, Tu biji tik savāds un man palika tik skumji...
Rakstu, bet nezinu, vai Tu izpildīsi manu vēlēšanos – lai arī...
Svētdien pulkstens 5os pēc pusdienas ej pa Maltas krastu uz mūsmājām, iešu pretī, bet varbūt līdz pieciem aiziešu līdz Jums.
V.
1942. g.
15. okt.
Kliņģerīšu smarža.
Tās pielijusi ir istaba un mana sirds, tā klusībā reibst – 
viņa skats mulsina un reibina līdzīgi kliņģerītēm – arī viņā mājo viltus, tāpat kā dzeltenajās kliņģerītēs.
Man patīk viss, labs vai ļauns – viss tas, kas vijās ap mums...
Varēju rīkoties citādi, bet labi arī šitā... Šodien talka – zinu visai dienas gaitai caur vīsies viņa smaids...
Ai, šis smaids... Zinu tas nesīs man laimi...
Un atkal sāksies sapņi un ilgas...
Vakars paiet nedaudz cilvēku sabiedrībā – tie ir neinteresanti, pie viņiem nespēju atrast ne ko tādu, kas liktu domām nodarboties par viņu personību, viņiem pašiem pietiek vielas priekš runām, neiejaucos viņu vidū.
Drusciņ spēlēju klavieres, pēc tam lasu Andrejs Johansona ""Pēdējās liesmas"", beigu vēl nav, bet man viņš patīk.
1942. g. 
16. okt.
Sirdī mājo gurdenums – strādāju pie cukurbiešu novākšanas.
Pa lielceļu uz pasta pusi aizbrauca ""Dzintārs"". Sirds nodrebēja, dzirdot viņa valodu un gaišos smieklus, tā līdzinājās dzintaram.
Tas bij pēdējais vasaras sapņojums...
Šodien jau rudens... ai dzīve..."
1475557,"Lazdainē
23. feb.
Sirds ir pielijusi līdz malām, asaras rit nevaldāmi...
Viss ir zudis... Andris – tas ir izpostījis un sadragājis man dzīvi...
Tas bija dzīves uzliktais lāsts...
Lazdainē
20. feb. 41. g.
Mīļo brālīt!
Paldies par Tavām pūlēm – dzīvē neaizmirsīšu to nekad.
... Tas viss tik ļoti mani satrieca...
To paredzēju, jo pēdējās dienas bij tik skumjas... Lasīju, sirds sažņaudzās sāpēs, bira asaras – tas nebij laimes likts...
Kaut paredzēju, bet nedomāju, ka tas mani varētu tā satriekt. Dzīve paliek bezvērtīga – tai pamats ir iris...
Cik labi būtu aiziet no tās...
Lai kādas dienas ir bijušas, lai kādi cilvēki ir smaidījuši man pretī, saukušies draugi – bet visām cauri kā kāds pamats ir bijis Andris...
Bet tagad viss ir iris...
Ak Aloz, Aloz! Kamdēļ dzīve ir tik nežēlīga!..
Ar ko esmu noziegusies pret to!?
Jaunība pagājusi – vilšanās.
Vai tāda vien ir dzīve! 
Tu domā vēl pie viņa iet – bet es lūdzu, esi tik labiņš, neej.
Nelūdzies žēlastību.
Viņš visu ir tik gaiši pateicis. Tam mīlas pret mani nav, to neizpažu ne viens viņa vārds.
Šī diena ir rūgtākā diena manā dzīvē...
Grūtas jau būs dienas, tikmēr atgūšu agrāko mieru...
Nav brīnuma, ka lielajās sāpēs izlemju aiziet pie Janča. Jo tikai vienīgi tas saprot mani kā sievieti... ne tā kā citi. Viņš mani mīl, esmu viss viņam dzīvē – 
arī man viņš nav vienaldzīgs – 
tik neaiztiekat Andri, ar to mīlu nav līdzināma ar viena. Un tā mīlēt vairs nevarēšu ne vienu."
1475566,"17. okt.
Sestdiena, darbs pa istabu un sētu.
18. okt.
Svētdiena
Aizbraucu pie Lītauniek Veras. Viņas bērni Lidija un Jānītis ir patīkami mīlulīši, viņi ir ļoti kautrīgi un pieklājīgi, tādu bērnu dēļ ir vērts dzīvot un strādāt. Pēcpusdienā sarunājām braukt pie audējas.
Darba ir tik daudzi un nebūtu pat laika iet uz baznīcu – bet ilgas pēc ""Dzintāra"" ir daudz lielākas par visiem darbiem un pienākumiem un tā aizeju uz baznīcu.
Baznīcā drusciņ to manīju, viņš gan mani droši vien neredzēja.
Pēc dievkalpojuma steidzos mājās – un man pietika laimes visai dienai un pat vairāk... Jo pretīm man smaidīja gaišās Dzintāra acis un kluss sveiciens...
Neprasu no dzīves vairāk kā tikai dažus mirkļus... kuri ieaužas tik spilgti atmiņu lokā... ""Dzintārs"" iet līdzi ""Ziedonim""...
Zinu, nākošās darba dienas būs sapņu pilnas. Ilgas pēc Dzintāra ir lielas, bet nedrīkstu tam tuvoties – 
un tur ir vainīga gadu starpība – ai, cik tas ir mokoši.
Braucam pie audējas, bet mana sirds ir pielijusi rasotas laimes...
Šī diena bij bagāta...
Šodien Hero dzimumu diena, solījos to neaizmirst, sirdī jau nebiju aizmirsusi, tik skaļumā izkliegt to neatradu par vajadzīgu, jo viņa acīs esmu nieciņš, par ko viņš tik pasmej...
Sapņu valstībā ievijas domas par Dzintāru. 
19. okt.
Šorīt atbrauca Silmaču Pēteris – ir saaudzis brašs vīrs, tā acis šorīt bij tik dzirkstošas kā reti kad, man patika tajās lūkoties.
Bet uz jautājumu ""Kā iet jaunībā"" atbildēju drīzāk vecumā – jo viņa kādreiz teiktie vārdi, kuros izpaudās nicinājums par manu vecumu, man vēl nav aizmirsies.
Nesaki
Draugs, nesaki ka laimes nava,
Ka rūgts ir viņas biķeris
Ir rūgta tikai atzīšana,
Ka pārāk ātri beidzās viss.
Šodien tik lielas skumjas – apslēptā mīlā pret Ansi, kas sirdī gulējusi tik ilgus gadus, šodien vētraini laužas laukā...
Ansi, ilgās slāpstu pēc Tevis!
Bet tad liekas, ka Tu esi man zudis – ai, kā tas moka...
Gribētos Tev rakstīt visu, it visu, kas trako manā sirdī – 
bet sāpju salauzta palieku bezspēcīga – tik lūpas atkārto vārdus.
Pašas vainas dēļ...
Tik ļoti, ļoti gaidu no Tevis vēstuli – zinu tā nāks klusas laimes apstarota.
Un dienas būs bagātas...
Klusi sapņi vīsies ap Tevīm – 
visa dzīve, darbs, domas ieaudīsies dzīves krokās neizdzēšami – 
un Tu kā zelta pavediens vīsies neizdzēšams. Ansi, mīļo Ansi!"
1475560,"Tāpat – ""Ja arī šķirsimies, nebūsim svešinieki"" – kur attaisnojums?
Vai tas, ka pēc nedaudz pagājušām saulainām vasaras dienām, Tu mani jau uzlūko kā svešinieci, lielāko naidnieci – tiešām neizprotama solījumu zušana.
Nedomāju, ka Tev patīk runāt daudz – un ne tikai runāt, bet pat jau pļāpāt, pievienojoties daudzu sieviešu visai iemīļotai parašai. Ja jau nu pļāpā sievietes, liekas piedodamāka viņu rīcība, bet žēl vīrieša, kuri seko tādai rīcībai.
""Ieteicu"" nedari gan uz priekšu vairs tā dzīvē...
Bet nu piedodi, ka uzdrošinos Tevi traucēt.
V. S.
1942. g. 10. jūn.
Un skaistā pasaka beidzās..
Lēnām peldēja mākoņi jau tumšajā novakarē. Vēl sārtoja saulrietā aizdegušās debesis.. Lēns vējiņš šūpoja koku galotnes, kas stiepās pāri pelēkajiem un pa pusei jau sabrukušajiem jumtiem. Lapas drudžaini raustījās, uzpūšot lielākai vēsmai, un tik mīklaini izskatījās pret sārtajām debesīm. Gandrīz pretējā pusē caur koku zariem spraucās mēnesis. Tas ņirdzīgi smeja...
Un man sirds nodrebēja.
Lariss gaudoja – tamdēļ, ka mēness bija šķībs un gāzās uz vienu pusi, un varbūt tamdēļ, ka arī viņš paredzēja kaut ko baigu..
Nē, tas nebij nekas baigs, ne ļauns, tik notiekošs.
Viņš stāvēja manā priekšā, tik noteikts un nelokāms savos ieskatos. Mums bij jāšķiras, jo mani ieskati bij pretēji.
Un tamdēļ viņš aizbrauca, lai nekad vairs neatgrieztos.
Tā bija tik vakara vēsma Lazdainē. Tā uzpūta, lai vēsinātu dienā saules sakarsēto dabu, lai tā vietā varētu būt atkal svaiga un saules alkstoša. 
Arī manīm tā uzpūta – 
atvēsināja sakarsušo pieri. Soļi bij gurdeni, it kā būtu mērojuši tālu ceļu, bet tās bija tik atmiņas par pagājušiem mirkļiem – un tādu vairs nebūs, bet sirds nesāpēja, tik lūpās pavīdēja zobgalīgs smīns, un es smeju reizē ar mēnesi.
Klausījos kā griezes dziedāja un vējš klusi klabināja pa koku lapām.
Kaut kur tālumā bij dzirdams meldiņš. ""Lēni lūdzot"".
Klusu ritēja asaras. Kā laime, tā sāpes pieder man – un skaisti ir būt vienam ar tām..
Ausa rīts, bet sirds vēl smeldza ļoti...
Tā beidzās skaistā pasaka.
Īsa jau viņa bija, bet to stāstot klausīsies bērnu bērni un beigās mutes tiem paliks vaļā, jo tai nav beigu, tādu beigu kā visām pasakām – kur karaļmeita tiek izglābta no pūķiem un sumpurņiem, iznesta uz rokām glāžu pilī.
11. jūn.
Ai, nē, viņa vēl nav beigusies...
Un tad kādā vējainā dienā saņēmu vēstuli. 
Lasīju, sirds iedrebējās... Viņš atkal atgriežas pie manīm.
Nezinu, varbūt tā ir vētra, kas brīžiem ļauj arī uzpeldēt saulei un vēl silti, silti sildīt, bet varbūt tā arī ir rimusi, lai pēc tam visas dienas būtu saules pārlijušas.
Nu atkal mani māc ilgas, lai to redzēt un satikt...
15. jūn. 1942. g.
Šodien to redzot sirds nodrebēja...
Viņš izskatījās tik jauks – 
un tad man likās, ka atkal viņš spēlējas ar manīm. Vakar mēs braucām pāri pļavām uz Viļāniem, biju laimīga, ka atkal bijām kopā. Diena vizēja saulē – arī sirdī tā bija reizē ar mīlu..."
1475556,"Lazdainē
28. jan. 41. g.
Labrīt! 
Atkal Tev rakstu, jo mamma neliek mieru – kaut gan ir tik grūti par to...
Tas ir vainīgs Andris, kura dēļ šodien atkal jāraksta.
Vakar mamma bij pastā, Soņa stāstījusi, ka vienu dienu gribējusi sazvanīt viņu – bet velti, tad rakstījuši ierakstītu vēstuli.
Iemeslis: kāda no Varakļāniem primačka gribot to precēt. Un tā mamma grib, lai tas drīzākā laikā aiziet pie viņas – un ko lai es saku...
Mīļo brālīt, dari kā redzi. Tu zini, cik liela mīl man pret to ir bijusi... Arī šodien rakstot uzpeld viss bijušais... Sirds sažņaudzās sāpēs – 
tas nebij laimes likts – un vai šodien tas var būt citādi... Nezinu...
Tik ja gadienā aiziesi, tad saki, ka par to visu lai nepļāpā.
Mamma liek vēl rakstīt. Pagājušo vasaru vai citā reizē to nezinu, esot gribējis aiziet uz [..] pie vienas atraitnes, kurai jau divi bērni, tik mājnieki atrunājuši.
Manis dēļ tas ir vienalga, kur viņš ir gribējis iet, vai ies – ja viņš iet tur, kur sirds to sauc. Un es negribu stāties tam ceļā...
Tad to austo galdrānu, kas pie tevis ir, nenodod mazgāt, bet ja sasmērēsies, atved uz mājām, citādi to var tur galīgi izbalināt.
Ko lai darām ar veco ķēvi, viņa apēd pašu labo sienu. Ja būtu pavasari strādnieks, tad varētu pārdot, bet ja nē, tad tēvs ar jauno jau nestrādās.
Mums šogad nav meitas un gana, nezinu, kā būs, tēvs pavisam par to nedomā.
Un es, ne man tāda apģērba, ne apavu kā uz mežu braukt, vienīgi zābaki, ar ko eju uz kūti,
Grūtāk gan būs pa sagaidīt pavasari.
Raksti drīzi, ar ilgām gaidīšu!
māsa Valija
A. O. 
Ķēniņu ielā 14–3
Vecmīlgrāvju ielā 13– dz. 2.
Rīgā"
1475564,"7. aprīlī 1946. g. 
Ziedoni, nedusmoju uz Tevīm, nenosodu Tavu rīcību, kaut arī Tu man esi aizdevis lielas sāpes...
Draugs, Tevi mīlu ļoti, bet Tu to nedrīksti zināt, to nesīšu sevī viena.
Ziedoni, agrāk es biju laimīga, ka uzpeldēja atmiņās par Tevīm.
Tās bij tik gaišas, tik saulainas kā jūlija dienas...
Bet tagad, ka Tu sāki rakstīt un saukt par draugu – pēc tam aizmirstot, sirdi plosa sāpes un šīs sāpes ir lielas.
Un manas gaišās domas par Tevīm ir rūgtuma pilnas.
Kamdēļ Tu uzcēli bijušo?
Lai mani sāpinātu? Tu esi nežēlīgs.
Bet mana lielā mīla piedod Tev visu...
8. aprīlī
Šonakt par Tevīm sapņoju. Redzēju Tevi no tālienes, sirds pielija laimes – bet tad Tu pazudi, paliku viena ar sāpēm. Uzmostoties tiešām sāpēja sirds.
Klusībā par Tevīm lūdzos. Lai visvarenais dara gaišas un laimes pilnas Tavas tekas. Stasi, ja Tu zinātu, kādas ilgas man ir Tevi redzēt, Tu mēģinātu atbraukt – bet Tev jau tādu nav..
Ar ilgām gaidu katru jaunu dienu un reizē ar to Tevi. Mīļais draugs, brauci – nebaidies, nebūšu uzmācīga ar savu mīlu, varēsi būt brīvs, jo piespiest taču nevar.
Tikai būšu laimīga Tevi redzot.
Ar ilgām gaidu Lieldienu – varbūt atbrauksi.
9. aprīlī
Kā ikkura, tā arī šī diena, ir ilgu pilna pēc Tevis, draugs. Brīžiem sirdī it kā līst laime, brīžiem sāpes... Ai, draugs, kamdēļ bij jāsastop Tevi.
21. aprīlī
Stasi, Tevi gaidīju reizē ar Lieldienām – Lieldienas atnāca, Tu nē.. Tu būtu ienesis sauli, kuras šodien nav.
Ziedoni, Tu nespētu mani saprast, ja arī ieskatītos manos sirds dziļumos – arī es nespēju to izteikt vārdos, kaut gan sirds ir pilna svētlaimes. 
Sirds izsaka Tev pateicību – lai kā tomēr Tu esi daļa no manas dzīves lielākās vērtības. Tu aizpildi dzīves tukšumu, kurš mani ietvertu, ja nebūtu Tevis.
Gaišas ir tās dienas, kur sirds ilgojas pēc Tevis, tam cauri viz saule, lai arī tās nebūtu. Zinu Tu būsi viela manam lielajam un svētajam darbam. Varbūt tas prasīs daudzi pūles – bet tur, kur būsi Tu, tur katrs darbs būs vērtīgs un viegli veicams.
Stasi, draugs, un ja dzīve kādreiz ļaus sastapties, stāstīšu Tev visu – arī savu lielo darbu, varbūt viņš tik liels nav kā izliekas.
29. aprīlī
Ilgu pilnas dienas ir aizslīdējušas mūžībā. Sirds klusu smeldz. Ai, Stasi, kamdēļ Tevi bij jāsastop, ja nespēju iegūt – bet tāda ir bijusi dzīves griba. Sirds izsaka pateicību arī par to, ko tā ir sniegusi.
Jo tie mirkļi ies līdzi dzīvei – nekad neizzūdot no atmiņas. Tie atspulgo dvēselē kā gaišākie mirkļi! 
Sirds ilgojās tādu."
1475555,"Lazdainē
27. jan. 41. g.
Mīļo brālīt! 
Nav sen kā aizbrauci, bet ir jau ko ierakstīt. Dzīvojam pa mazam. Tēvs atkal par slimo. Šo to pa drusciņas pastrādā.
Atbraucot Gaigolā ķēvīti atradu turpat, bija galīgi nosalusi, mājās arī ne visai steidzās, laikam bija nosalusi.
Otrā dienā stipri noslimoju ar galvu, domāju, ka būs ļaunākas sekas, bet nekas nopietns nebija.
Pagājušo nedēļu mazais teķītis bija pilns ar ūdeni. Vairāk kā pus spaiņa bija. No kā tas varēja celties?
Un vai pārējām aitām arī tas pats nedraud. Viņš gan jau visu vasaru bija kā turziņa.
Mamma it kā atceroties vienreiz pavasarī viņš sadzēries stipri vājpienu, varbūt no tā, bet pēc tam vairs ne mutē neņēmis.
Citi lopiņi dzīvo kā līdz šim.
Tad aitām liekās peles dzen vilnu, kaķis jau sen kā nests, bet nezinu, vai viņš ko tā labā darīs, sliņķis jau viņš ir. 
Par teķīti citiem mēs teiksim, ka pārdevām. Kāda būs cena?
Vienu dienu bira tik lielas asaras. Tu jautāsi – kamdēļ. Ak, brālīt, par to pašu precēšanos.
Domāju tēvs man tik slims, bet gan spītē, lai tik precos. Vienreiz abi ar mammu gandrīz visu dienu bārās – un man atlika tik raudāt.
Ak, cik grūti, grūti tas ir...
Un tad vēlējos būt projām no šejienes, kur nesaskaņas un bāršanās ik uz soļa...
To nevar paust.
Ja būtu tāds, kuru tik ļoti mīlu kā Tu Juritu, tad precētos kaut tūlīt, bet viņi grib apprecināt ar kādu tur Ragaušu Aļozu.
Vai Tu biji pie Andra? Un ja neesi vēl bijis, tad esi tik labiņš nepārsteidzies, jo tā mīla ir noglabāta sirdī dziļi netraipīta. Lai vēlāk nesāk par manīm zoboties. Un ja arī viņš būtu ar mieru, tad ne jau tamdēļ, ka mani mīlētu, bet gan materiālais to saistītu pie manis. Un ja tas būtu tā, tad nekad nevēlētos, lai mūsu ceļi krustotos.
Domāju Tu sapratīsi mani...
Mamma Tev ieminējās par Jāni, bet man bij grūti par to runāt. Tas ir pirmais vīrietis, ar kuru tik labi saprotos – arī mīlu, kaut gan tā mīla nav tāda, tik liela, kāda bij pret Andri.
Kamdēļ nevarēju to saskatīti citā, kamdēļ tieši Jānī?..
Pašlaik esmu dzīves krustceļos, nezinu, pa kuru lai eju...
Brāli, dod man padomu – kaut gan tukšu jau Tu mani ieskaiti.
Tu nesaproti mani, Tu saproti vairāk svešās sievietes.
Māsa Tev ir tik tukša pudele...
Lai arī...
Ir tomēr cilvēki, kas mani saprot. Braucot gribēju Tev stāstīt – 
bet ko nu es ar tik gudriem – muļķīte.
māsa Valija."
1475505,"Tas bija vakars, kurš ies līdzi dzīvei...
Kluss silts svētdienas vakars. Mēness burvīgi lēja savus starus caur koku zariem, kuri vizēja un smaidīja mums pretīm – arī mēs smaidījām viens otram... Bieži mūsu acis sastapās klusā smaidā –
 tad kluss laimes prieks pārlējās manai sirdij – mēs dejojām daudzi, bezgala daudzi.
Pēc desmitiem es varēju pat raudāt no laimes, biju aizmirsusi visus – likās viss bij pārvērties lielā, lielā mīlā...
Cik burvīga, cik jauka mūzika un vakars.
Mūsu sirdis staroja viena otrai.
Un acis, tās brīnišķās acis, tās manī saistīja un neļāva ne mirkli aiziet no viņa. Biju laimīga kā nekad. Zinu tāds vakars bij tik reizi dzīvē un otrs nekad, nekad vairs nebūs manā dzīvē – nekad...
Un kad viņš gāja mājās, es nesajutu pat skumju, kaut zināju labi, ka parīt brauks jau projām.
1. augustā 1939. g.
Lazdainē.
Tā bija diena, kad viņu redzēju pēdējo reizi. Tā bij pilna sāpju, lielu, bezgala lielu sāpju. Kad mūsu acis sastapās pēdējo reiz –
 mana sirds lūza sāpēs – neatradu un arī nespēju ne vienu vārdu pateikt, lūpas bij sastingušas un arī neattiecās pat ardievas pateikt.
Arī roku nepasniedzu, jo nespēju – tik skats ilgstošs, skats mūsu vēl saistīja kopā un ļāva sirdīm runāt... Arī no tā izrāvos un skrēju mājās, pat neatskatoties atpakaļ... Jo zinu, tur palika visas manas domas, jaukākās domas un ilgas...
Sirds bij pārpilna. Nespēju vairs līdzsvarot, tā bija sāpēs un slīga asarās...
Un tas viss izzuda kā vakara vēsma, viss pagāja un aizslīdēja garām kā kluss sapnis...
Kurš nes sev daudz ko, skaistāko dzīves mirkli – liekas tāds jau bija šis pagājušais laika pavadīts kopā ar viņu...
Bet nu viņš aizbrauca un ar to zuda viss...
Zuda jaukākie un svētākie sapņi, zuda ilgas pēc mīļa cilvēka – jo to visu viņš neapzinoties izrāva no manis un aizveda līdzi...
Sirds palika tukša un sāpju pilna. Ak, kamdēļ, kamdēļ man vajadzēja viņu sastapt, lai atdot tam visus skaistākus sapņus un ilgas.
Tam par kuru nedrīkstu sapņot, nedrīkstu domāt – bet bij noticis noziegums pret dzīvi, kuras atmaksu jau esmu saņēmusi...
Sāpes un dzīves rūgtums neļauj brīvi skatīties dzīvē...
12. augustā
Dienas ir gājušas klusu sapņu pilnas par zudušiem mirkļiem. Zemes spēks un darbs, arī saules apmirdzētas gaišās augusta dienas un siltas naktis it kā visu izlīdzina ar samtainu maigumu, tas viss glaužas manai sirdij... Sirdij, kura šogad ir tik daudzi pārdzīvojusi, bet vienmēr ir bijusi stipra un nesatricināma.
Tur klusajos un vientuļajos rudens vakaros domas vienmēr kavējas pie viņa... Tās lido kā zaļie taureņi zaļajā pļavā – paceļas pie zvaigžņotam debesīm, arī nakts tumsā ir labi saredzami...
Tad man sirds nodreb, jo liekas, ka jūtu viņa tuvumu un tā zilās dzidrās acis... Tad man patīk klausīties mūziku – un tikai tad es aizmirstu visu...
Tik vienīgi viņš ir manā tuvumā – tās acis, kuras man bij viss...
Tās bija līdzīgas saulei..."
1475497,"sveicienus no smukā ""Pēterīša"", par kuru kādreiz biju tik ļoti sajūsminājusies 
– 
liekas pat iemīlējusies, bet arī tas viss bij pagājis tik nelaimīgā kārtā. Jo sen biju vienaldzīga.
Bet dzirdot to visu, ko Lovkāde stāstīja, man darīja prieku, kaut gan ne vienam viņa vārdam neticu. Uz Jāņiem solījies atbraukt.
Atkal man bij par ko domāt un saprast 
– lai pēc tam visi sapņi pārvērstos rūgtumā un sāpēs...
3. jūnijā
Atkal jātaisās uz Vidsmuižu, tik briesmīgi negribās 
– bet tāda ir mājinieku griba.
Stase paliek slima gultā, darbi nedarīti, bet tev ir jābrauc 
– 
vai tā ir pareiza rīcība?
Vai lai es savu dzīvi un jaunību pavadu tik sāpēs, asarās un nepatīkamajā darbā. 
Kā lai izgriežos no tā, kam lai prasu padomu? Vai lai apprecējos, bet neviens mani nemīl un arī neprecēs. Ak! Kaut vienam vīriešam es būtu bijusi mīļa.
Ņemt iegātni, bet vai pie manis kas ies, nu neviens arī man nepatīk, kuri patīk, tie nav pieejami.
Cik jauks būtu tas pats ""Pēterīts"", bet viņš jau neies, jo neesmu smuka un daudz vecāka. Tā jau laikam būs jānositas visu mūžu.
5. jūnijā Vidsmuižā
Nezinu, kamdēļ dzīve liekas sāpju pilna..
Ziedons, jaukais Ziedons! Nu šodien tik jauka diena, viss smaida pretī saulei un dabai 
– tik es, tik es to nespēju! 
Skumjas un rūgtums ir ierāvuši savā varā... Vai tie lauki un meži, kas pretī izplešas kā zaļš zīda palags, nav pilni laimes un gaviļu...
Vai tur nesmaida pretī saulei katra zālīte, katrs stiebriņš, vējā šūpots un saulē atmirdzēts 
– tur tanī mežā tik dzidri un tīri skan putnu balsis, kuras lido pāri koku galotnēm, pie zilajām debesīm pretī saulei...
Katrs smaida un uzgavilē tai..
Ak, cik jauki būtu tvert puķes, ziedoni, mīlu un sauli 
– 
smaidīt, smaidīt pretī visiem..
Bet to var tik citi, tas lemts tik citiem, bet ne man...
Atkal tu ieraujies sevī, paliec tik niecīgs un maziņš, pret lielu un vareno dabu. 
8. jūnijā 39. 
Ciedriņos.
Sveiki pierobežniek! 
Te ir tik jauki, brīnišķi jauki! 
Plaši lauki pilni puķu saules un neapklusināmu ziedoņa gaviļu...
Sirds līksmo līdzi saulei un ziedonim. Nekā un nekad nevaru iedomāt pilsētu kā dzīvi, tā būtu vairāk kā dzīves slogs.
Bet te ir plašums, bezgalīgs plašums, kuru aptvert un izteikt vārdos ir grūti, to var tik sirdis izjust un saprast, saprast dienu un nakti.
Zini, Broļika, te naktis ir tik jaukas. Vidsmuižas kalnos un lejās, kur vēsais un drēgnais gaiss saplūst ar pavasara elpu un lakstīgalas dziesmām. To visu var stāstīt īstam draugam, ar kuru varētu reizē iet pretī saulei un ziedonim..
Ko es te tik daudz sapņoju, kad nav kas to uzklausa un dalās ar manīm tajos.
Vakar saņēmu Tavu vēstulīti un šodien varu jau atbildēt. Šodien ir svētdiena un darba ir maz, maz pret vakar un citām dienām. Pašlaik raujos ap govju slaukšanu un nagu griešanu, bet te ir maza saimniecība, divas gotiņas, tā var tīri labi nodoties rakstīšanai."
1475508,"Tiešām viņš bij jauks, kas saistīja manu uzmanību. 
Vai Marija reiz klausīs manu lūgumu – bet tomēr ticu, ka nenotiks tas, kas rastu sāpes un asaras – reizē ejam uz ģimnāziju.
Ir atnākuši jau arī kājinieki. Ieturam pusdienu. Pēc tam citi iet uz dziedāšanas mēģinājumu. Palieku viena. Ir garlaicīgi, eju uz baznīcu, lai palūgt dievu un izsūdzēt grēkus, kaut gan grēku sūdzēšana ir paredzēta pulkstens 6šos.
Netālu no krusta, kas atrodas pie baznīcas, sastapu savu ceļa biedru, viņš piebiedrojās man un tā mēs drusciņ pastaigājāmies, baznīcā negāju, jo laika bija pietiekoši.
Viņš man simpatizēju un tā labprāt ar to terzēju. Noskatījāmies kā svētceļotāji plūda no visām pusēm ar krustu un mācītājiem priekšgalā. Acīs pildījās asaras, cik pilni ticības ir cilvēki – nu kamdēļ tad es to nespēju.
Viņš sastapa vienu paziņu, atvainojās no manīm un aizgāja.
Paliku viena, sirds pildījās skumjām. Gāju baznīcā, bet tur bij pilns ļaužu un netiku. Gāju lai kaut kur kādā paēnā nosēsties. Bet pašlaik pienāca divas draudzes ar krustiem un mācītājiem pie dārza vārtiem, apstājās un gaidīja, kad tiem nāks pretī.
Pretīm nāca ar krustu un viens mācītājs. Tā ceremonija, kas notika vārtos, mani aizkustināja līdz asarām.
Krusti klausījās viens otram, trīs reizes mācītāji sasveicinājās un skūpstīja krustu, pēc tam maza un aizkustinoša runa.
Tas viss bij tik jauks un svēts.
Tur pat pie vārtiem sastapu Teklu un Mikalinu. Gājām atsēsties, kaut gan nekur nebij labas vietas, visur bij karsts un putekļains.
Sēdot pie manis pienāca Ance, Man viņa patikās un bij jaukiņa, labprāt ar to tērzēju.
Drīz gāja projām, jo gribot sastapt Rēzekniešus. Gājām pie grēku sūdzēšanas. Pēc tam uz skolu, lai tur pavadītu nakti.
Biju ļoti nogurusi, galva sāpēja un arī tā nelaimīgā kāja.
Biju drusciņ atgulusies, kad atnāca atkal tie divi vīrieši.
Nezinu kamdēļ atkal un atkal man bij jādomā par savu ceļa biedru. Un domas bij jaukas un tīras.
Mūsu skati sastapās un mēs smaidījām...
Un tad man likās, ka tas ir grēks, man bij jānolaiž acis. Bet vai spēju no tā novērsties – nezinu, varbūt, bet kaut kas jauks un pievilcīgs bij pie viņa, jo man patikās viņš... 
Viņi aizgāja – bet es ilgi, ilgi vēl domāju par viņu.
Liekās tiku ieaijāta sapņos, jaukos, debešķīgos sapņos. Bija tik labi labi. Viss it kā šūpojās Cirīša ezera viļņos un koku galotnes šūpojās un pacēlās tālu pie tumšajām debesīm, pie zvaigznēm, kas mirdzēja debess augstumos. Jā, tur es biju un tur dziedāju slavas dziesmu Dievmātei...
Sirds bij svētlaimes pilna. Domas bij jaukas un svētas. Visi cilvēki bij tik labi un mīļi. Un viens tomēr bij kas atraisīja šos jaukos sapņus un tas bij ceļa biedrs – tik ceļa biedrs...
Liekas citāds viņš arī nebūs, un tad man iezogas skumjas...
15. augustā
Šodien ir tā lielā un svētā diena. Tā ir karsta un svelmaina kā nu visas iepriekšējās.
Uz baznīcu ejam gājienā visa katoļu jaunatne, jo tā svin savu 15 gadu pastāvēšanas svētkus.
Deviņos ir svētā mise par jaunatni, kuru notur bīskaps Sloskāns. Dziedam slavas dziesmas Dievmātei un pieņemam dievmaizi."
1475504,"Bet kā viena tā otra bijām vīlušās. Viņas bija jau aizbraucis. Bet Stasis uzsmaidīja Skaidrītei, šai jaukajai meitenei. Arī uz pirmo valsi viņš uzlūdza to, kaut gan ne mazāk viņš lūdza arī mani, bet uzmanība bij veltīta Skaidrītei. Manā sirdī iedūrās sāpju asmens – bet tomēr nepadevos tam un biju jautra pat ļoti.
Drīz gājām mājās. Stasis tā vēlējās arī, man ne mazākās patikas nebija. Ceļā uz mājām St. piebiedrojās Skaidrītei ar kuru gājām, nemanot atstāju tos divatā kaut gan tas bija grūti, ļoti grūti.
Gājām ar Almu, arī Almai nestāstīju kas plosījās manā sirdī. Burvīgā nakts kaut kur it kā pazuda, baiga tumsa saķēra mani un rāva līdzi.
Viņi abi bij tik jauki, jauki...
Ak, dzīve, briesmīgā dzīve! Man bij grūti līdzsvaroties, lai nenodot sevi.
Pēc vakardienas pārdzīvojuma ir grūti kaut ko vēl domāt, jo vienmēr acī rēgojās St. – nekad neaizsniedzams. Un to man ir tik grūti, grūti iedomāties, bet tomēr ir jāpierod ar esošo. Jo citādi tas arī nedrīkst notikt, tas jau būtu it kā pret dabas likumu.
Mana gaita un darbs ir kā svina pielieta. Darbs nešķiras un krīt no rokām. 
25. jūlija
Strādāju Lubāna klānos pie siena grābšanas. Esmu viena. Šī diena ir mazliet vieglāka par vakarējo. Kaut gan netālu strādā arī St. Mēģinu izvairīties no tā, pat neskatos uz to pusi. Arī Skaidrīte šodien ir atnākusi Almai līdzi. Aizeju mazliet pie viņām. Mazliet patērzēju un eju mājās.
Skaidrīte man iepatikās. Tas ir neprāts, man domāt kaut drusciņ par St. 
Viņi ir jauni un smuki! 
Bet es sešus gadus vecāka par tiem, sāpju izvagotu seju, pat smaids, ja kādreiz tas ir, māksloti uzvijās lūpās. Nu vai drīkstu pat kādreiz tik nostāties blakus, nē! 
Es drīkstu tik stāvēt viņu ēnā, arī tad varu būt priecīga un skatīties kā viņi staros jaunības mīlā un laimē...
30. jūlijā
Atkal svētdiena, zinu tā būs pēdējā svētdiena, tad Stasis brauks projām.
No rīta bija jauks un silts, bet pie vakara piemācās.
Aizgāju uz pastu, kur satiku Stasi, biju atkal viņa varā... Spēlējām šahu un kārtis.
Pa vakaru gājām uz večerinku.
Cik jauks un pievilcīgs man šodien viņš izlikās. Uz večerinku aizgājām reizē, varbūt arī uzkrītoši, bet lai, jo mana karstākā un pēdējā vēlēšanā bij šo pēdējo vakaru pavadīt kopā ar viņu un ja tas nenotiktu es būtu bijusi tik nelaimīga, nelaimīga.
Kā pirmo uz deju viņš uzlūdza mani – arī uz visām pārējām. Šis vakars piederēja man...
Biju laimīga, bezgala laimīga... Kaut gan tīri labi zināju kad šis vakars būs pēdējais, pēdējais pavadīts kopā ar viņu, lai pēc tam nekad, nekad netikties.
Nekas nav ziedējušas liepas.
Tik krāšņi kā vēl šovasar...
Tiešām liekās nekad, nekad dzīve nebij bijusi tik jauka kā šinī vasarā. Un it visu manā sirdī ienesa tas jaukais zēns Stasis.
Tas aizrāva līdzi dzīvei un priekam – lai pēc tam atkal atstātu mani vienu ar sāpēm un ilgām...
Bet bij mirkļi, kurus viņš sniedza un kurus ne mūžam neaizmirsīšu...
Tie bij pilni laimes un prieka..."
1475501,"Vakar bij saulains un brīnišķi jauks, saule vēl nebij nogājusi, ka braucu pāri ""Ceriņiem"". Debesis sārtoja, biju ļoti sajūsminājusies par jauko dabu. Bet vai tā mani varēja darīt laimīgu, ka nebij drauga ar kuru varētu reizē jūsmot par to jauko dabu. Sirds lūza sāpēs, un asaras lija...
1. jūlijā
Ir pagājuši aizsargu svētki Rīgā. Pavadīju veselas piecas dienas bez jebkādiem piedzīvojumiem, tik palika atmiņa no svētkiem.
23. jūlijā
Prāts ir jautrs un gavilējošs, kā nekad, vakarā aizeju ergot, arī tur nevaru valdīt smieklus un gaviles, rīt jau Grezīšu Broņai kāzas, esmu nolēmusi iet, kaut gan no Broņkas saņēmu ziņu – tas nebūs. Visa interese zūd iet uz kāzām – bet tomēr domāju aiziet, jo nekad neesmu bijusi.
24. jūlijā
Līgo svētki sen gaidītie. Arī šodien prāts ir jautrs un gavilējošs. Un to pavairo vēl viena studenta smaidi...
Kā par brīnumu –
 kā par pārsteigumu viņš daudz reiz man uzsmaidīja, kur agrāk mani pat nepazina – tas viss mani satrauca līdz sirds dziļumiem.
Atkal nu atkal man bija jādomā par viņu un tā smaidiem...
Tas students bij Spridzānu Ladzuks. Bij laiks iet jau uz kāzām, bet visa patika bij zudusi. Kaut kāda iekšējā balss teica neiet, bet būt mājās, jo vēl noteiktāk sirdsbalss teica, ka atnāks viņš stud. Ladzuks. Tam neticēju un aizgāju uz kāzām. Nevarēju justies tik jautra un gavilējoša kā dienā. Kāzas nokāzoju bez jebkādiem piedzīvojumiem, jo visas domas bij mājās un pie stud.
25. jūnijā
Ar steigu pārnācu mājās –
 nu tad tik sirds sažņaudzās sāpēs un izmisumā –
 jā, viņš esot bijis... Nevaru valdīt asaru, dzīve liekas tik bezvērtīga un tukša. Visu dienu staigāju kā apmākta. Nevaru rast nekur mieru, ar mokām viens otrs smaids uzvijās lūpās – bet sirds asiņo un lūst...
Tāda jau vienmēr man laiku, ka nav lemts to sastapt pēc kā sirds ilgojās. Sirds sāp kā neprātīga.
Aizeju pie Teklas Spridzānes lai izklaidētos.
29. jūnijā
Pēterdiena, biju nolēmusi uz Rikavu nebraukt, jo Jāņu dienas pārdzīvojums bija izsitis no dzīves sliedēm. Tik mammas pierunāta aizbraucu. Paliku uz izrīkojumu, bet bez mazākā prieka un patikas. Arī tur radu sarūgtinājumu, domāju Antonā saskatīt tuvāku draugu, bet biju tik ļoti vīlusies, no jauna nekad nemēģināšu vairs viņam tuvoties, lai arī tas vēlētos man būt tuvāks."
1475495,"Broņka, zini, ka ja ir luste un patika uz Vasarsvētkiem apciemo Vidsmuižu, jo ceri dabūt atvaļinājumu un jo citur reiz nāk braukšana. Varēsi apskatīt skaistās Vidsmuižietes un tās apkārtni, kura ir diezgan jauka.
Ja Tu nevarēsi mūs apciemot uz Jāņiem, tad vismaz kaut mani Vidsmuižā, es gaidīšu ļoti, bet vispirms raksti, lai zinātu. 
Raksti, kā Tev sviežas pa Cēsīm, varbūt esi ieskatījies kādā cēsinietē un vai pie H. esi vēl kādreiz bijis. Saraksti visu, kas sirdī un uz sirds, gaidīšu ļoti. 
Zini ko, ir taču jau pavasaris un maija mēness, šodien braucot uz šejieni laiks bij saulains un daba tik jauka Vidsmuižas kalnos 
– 
bet maz gaviļu mājo manā sirdī 
– 
kamdēļ, kamdēļ tieši šinī jaukajā mēnesī sirdij tik daudz bij jāpārdzīvo...
Visu sarakstīju. Gaidīšu no Tevis, sūti uz māju adresi, jo pēc 15 būšu mājās.
Baudīt daudz prieks un mīlas jaukajā maijā! 
novēl Vaļuks.
14. maijā
Tas bij maijā...
Kad kluss vakars pārlaidās pār laukiem, tas bij jauks, pilns gaviļu un prieka, tik es liekās to neredzēju, neizjutu īsto dabas jaukumu. Vienmēr man daba ir bijusi mīļa un jauka, tik toreiz tā nebija tāda, man liekās arī tā bij vainīga pie manām sāpēm, tā vairāk vēl plosīja un veda līdz dzīves iznīcībai 
– 
jo tas bija ziedons, ziedons maijā, kur vieta ir tik priekam un gavilēm.
Ak! Kamdēļ tieši maijā man bij jāizbauda šo dzīves rūgtumu, kurš ilgi vēl mani vajās kā tumša un baiga ēna 
– līdzīga dzīves iznīcībai. 
Nevaru nekur rast mieru, liekas visi mani vajā un nīst, varbūt arī tas tā ir. 
Šodien esmu Preiļos. Šī ir jauka pilsētiņa, bet sevišķi man patikās Preiļu parks. Atbraucu līdz brālim, domāju stāstīt tam visu, visu, lai sirdij paliktu vieglāk 
– bet nezinu, kamdēļ nevarēju ne vārda runāt par to, sirds raudāja... Ak! Kam lai uzticu savas bēdas 
– 
vienīgi mīļam Almukam.
Nezinu kamdēļ Alozam to nevarēju, droši vien, ka viņš pret manīm arī ir noslēgts un arī daudz ko slēpj. Nu kā lai tad uzticētos savas sāpes viņam, kad viņš redzot mani slīkstot asarās paliktu tāds pats vienaldzīgs kā vienuviet. Tad jau labāk nestāstīt nevienam, nevienam...
Neizsakāmas ilgas ir pēc mājām 
– 
cik tur būtu labi, tur būtu klusums un miers, miers arī manai izmocītai sirdij. 
15. maijā
Šodien visa valsts svin piecu gadu Latvijas atdzimšanas svētkus. Visiem sirdī ir gaviles un jautrs prāts 
– tik manā tas neielīst. Biju drusciņ baznīcā, parkā un arī vakarā pie uguņošanas. Arī šī diena nesa mazu sarūgtinājumu. Pēc baznīcas gāju uz savu istabiņu 
– tur vienas takas malā stāvēja R. Tas bija svešs un tāls man 
– viņš vairs nepazina mani, kaut gan tīri labi zināju, ka tā bij tik izlikšanās. 
Jā, jā, tāda ir dzīve 
– plaša, bet reizē arī šaura un dubļaina, riebīga un pretīga... Viltus, viltus vijās pa to kā uz asas dzelža ķēdes, katru aptinot un sažņaudzot līdz nāves elpai...
Šodien varu smieties ar mežonīgu smieklu 
– nu būt ļauna, ļauna...
Jo tāda ir dzīve!"
1475492,"Cik savādi pagājušo nakti nevarēju gulēt, jo domas kavējās pie t, bet šonakt pie r., nu abi tie katreiz sirdī man ienes jaunu nemieru...
5. maijā
Šorīt atkal sastapu t, tas bija piebraucis kaut kur garām braucot. Viņš sveicināja jau no tālienes un uzrunāja mani. Cik labi, jo ir arī cilvēki, kuri kaut drusciņ veltī priekš tevis uzmanību. 
Sirds gavilēja, jo rīt jau būšu pie viņiem. Ak! Kā es gribēju to brīdi ar lielu nepacietību un ilgām būt pie viņiem un viņa tuvumā...
Pie vakara aizbraucu pie viņiem. Māti ar Veķi Genu un Genas vīra māti atradu darbojamies pa ķēki. Iepazinos arī ar Trūpu skolotāja kungu, diezgan zimpātisku vīrieti, bet ne tādu, kurā varētu iemīlēties. T. nebija mājās, uzkavējos mazu laiciņu un drīz braucu atkal atpakaļ, jo mans iemeslis bija sastapt r. 
6. maijā ""Ķiršos""
Cik gara šodien likās diena. Ak! Kā es gaidīju vakaru, to brīdi, kad varēšu braukt pie viņiem. Tas pienāca. Aizbraucu, bet t. nebija, palīdzēju strādāt saimniecēm. Pie paša vakara atbrauca t. Tas manā sirdī ienesa klusas gaviles. Katrs viņa skats ienesa augošu nemieru, nu reizē arī skumjas – jo vakar par viņu dzirdēju tik daudz, daudz ļauna... 
Kamdēļ tad man viņu vajadzēja mīlēt, ja tas man nebūtu bijis tik tuvu sirdij, tad tas man būtu palicis riebīgs un pretīgs, –  bet tagad tur sirdī ir iegulis kaut kāds žēlums. 
Man žēl paliekās to jauko sapņu, kuri vijās ap viņu – vai tas ir cienīgs tos? Domāju, ka nē. Tik labi apzinos, ka viss dzirdētais ir īsta patiesība, prāts tam visam tic, bet jūtas nē.
Ko lai daru, ko lai iesāku! Zinu, ka nespēšu pretoties jūtu uzplūdumam. Zinu, ka rīt tas būs man vēl tuvāks un mīļāks.
7. maijā ""Ciedriņos""
Nu bij piegājusi sen gaidītā diena. No rīta lija, laiks bij nemīlīgs. T drīz brauca projām, visu dienu strādājām pie ēdienu gatavošanas. Tik pēc pusdienām pārģērbos, jo drīz sāka nākt ciemiņi un arī pārbrauca t, kuru tik ļoti gaidīju pārbraucot. Sāka nākt vīrieši, kurš neviens no viņiem man nepatikās, vienīgi tik Apiņu Valērijs. Tas bij jauks, kurā varētu iemīlēties. Viņš nebij smuks, bet gan zimpātisks. To izteicos viņa precētai māsai, kura droši vien bija tam to visu teikusi, jo visu balles laiku viņš mani piegrieza un tas man patikās – 
 bet ko tas viss līdzēja, jo mana sirds to vakaru piederēja tik vienam vienīgam. Viņš maz dejoja un mani vēl mazāk lūdza kā citas –  bet mūsu skati bieži sastapās un slīga viens otrā... Katrs viņa pieskāriens mani uztrauca un mana sirds iedegās mīlā...
Nekur viņš neaizgāja man nepamanīts un neredzēts. 
Nezinu, ko viņš domā par manīm, kādas jūtas slēpjas pret manīm... To nezinu un liekas nekad nezināšu...
Kad biju un sēdēju kur viena, katreiz viņš nāca pie manīm un jautāja, kamdēļ esmu tik skumja, likās tāda gan nebiju, bet viņš bija tik uzmanīgs un redzīgs.
Dāvināju tam cigāru etviju sudraba alpaka 8 lati, iekšā gan papiross bij III šķiras, jo labāku nevarēju te dabūt Vidsmuižā. 
Pirmās paskata viņa māsas māte un Genas vīra māta to apskatīja. Šī dāvana viņu pārsteidza un tā ar lielu uzstājās, lai es sēdu blakus Pēcim, to negribēju, ne arī iesēdos, bet pirmā gan biju tūlīt aiz krustmātes. Genas vīra māte bij par krustmāti. Tikko viņam pasniedzu to dāvanu, krustmāte to tūlīt iztina un lika redzēt visiem pārējiem, tāda rīcība gan man nepatikās, bet ko tur varēja darīt, tāda bij viņu griba. 
Man likās vairāk priecājas citi par manu dāvanu kā viņš pats, tas mani tik ļoti ļoti skumdināja."
1475502,"5. jūlijā
Šodien Nagļos sagaida bīskapu. Uz baznīcu teku ar steigu, esmu uzvilkusi balto kleitu, jo ir jāiet pie procesijas un arī būs jābūt divām meitenēm par krustmāti. Viena būs Brenčov Vera un otra Tekla Litaunīks no Spridzāniem.
Diena pagāja pilna sajūsmu. Pie baznīcas satiku Almu, Veru – un arī zēnu, kurš man bij svešs – bet tomēr, cik tuvs man viņš likās, kad tas mani uzlūkoja savām lielajām zilajām acīm, ka man bija gandrīz jānodreb no tā skata..! 
Tas bija Brenčov kundzes krustdēls no Daugavpils, arodskolēns. Pēc iestiprināšanas māsa un es ar abām krustmeitiņām aizgājām pie Brenčoviem. Tur bija jau kāds zēns Stasis – tiešām tas bij jauks un pieticīgs, kaut gados vēl jauns.
Uz mājām ejot ielūdzu pie mums, viņš labprāt gāja un tā mēs atgājām reizē pļāpādami. Kā redzu viņš ir apķērīgs un apdāvināts, netrūkst viņam arī asprātības. Manīju, ka viņam simpatizēju, arī man viņš patīk, kaut gan turos pienācīgā attālumā, lai nepazaudēt dvēseles līdzsvaru. Nodzīvo līdz pašam vakaram un fotografējamies – būs atmiņa no viņa un viena viņa maza foto kartiņa, kuru domāju vēlāk atdot. Uz mājām to pavadu, jo ir jāiet uz baznīcu pēc deķiem.
Skolā sastopam Almu, kura visu laiku ir dzīvojusi tur. Un arī kaut kur citur, to zinu, viņa ir bez gala laimīga. Viņa iet līdz mājām palīdzēt izslaukt govis, arī Stasis iet, domāju, ka viņam interesē Alma, citādi jau viņš nenāktu otro reizi, labu laiku vēl uzkavējās un tik ap pusnakti iet mājās. 
6. jūlijā
Bij jāiet uz pastu, bet izvairījos, tur aizejot būtu jāsatiekas ar Stasi. Tā likās labāk drusciņ pagulēt un atpūsties uz pastu aizgāja Stase.
Drīz mani cēla uz darbu, ienākot istabā biju ļoti pārsteigta, tur stāvēja Stasis un smaidīja, man palika mazliet kauns, bet tūlīt gan atradu piemērotu asprātību, kas aizdzina manu apjukumu. Lovkāde ar Stasi lejā atnākuši palīdzēt mums sieru kāst. Visu dienu biju jautra un pārgalvīga, arī Stasis bij tāds, tik pie vakara kā manīju viņš bij ļoti noguris, jo to darbu kā likās nebij nekad strādājis. Mēs strādājām kopā, par ko priecājos, arī no viņa acīm varēja manīt, ka viņš vēlējās būt vairāk ar kopā ar manīm. 
Mēs krāvām kopiņas un tad daudzreiz mums klēpi bij jāliek reizē – mūsu skati sastapās... mēs smaidījām viens otram...
Tas nebij reizi vai divas –
 liekās neskaitāmas. Es aizmirsu, ka to nedrīkstu, nedrīkstu darīt sevi un arī citu nelaimīgu – bet es aizmirsos, jo sirds bij vēl jauna un pilna jaunības straujuma.
Kā gan es varēju novērsties no viņa, no jaunā zēna, kura lielās zilās acis bija pilnas starojošas laimes, viņš bij jauks un pievilcīgs. Viņa seja bij apstarota un acis smaidīja.
Nu kā lai es varētu par to nedomāt...
Nu tad vakarā viņš uzkavējās, kaut gan manīju bij ļoti noguris.
Radijo spēlēja, sirds pacēlās kaut kur tālu pāri visam, pie zilam debesīm un zvaigznēm, jo bija jau nakts – un caur nakts tumsu un zvaigznēm redzēju divi dzidras zilas acis...
Biju ļoti tālu ar savām domām."
1475506,"Aleksandrs Čaks
Šī vasara.
Sirds kopā ar dūcošo biti
Šai pasaulē saldumu meklē
Kas vainīgs, ja tā – nekā citi –
Šo saldumu atron sev peklē?
Zied tvaicīgas liepas aiz loga,
Vējš nes viņu ziedus uz galda
Šī vasara ir man kā moka,
Kā vājība brīnišķi salda.
Sirds pilna līdz malām ar zāli,
Ar smaržainu sauli un ilgām, 
Es aizeju kopā ar tāli
Un slēpjos starp ziediem un smilgām.
Nekad es vēl neesmu juties
Tik tuvs visiem stādiem un ziediem
Kā tagad, kur gribās dot mutes
Govīm un akmeņiem cietiem.
14. augustā 1939. g.
Cilvēki drūzmējās pie vagona durvīm, arī es negribēju būt pēdējā, jo kas to varēja zināt, ka nepaliec bez vietas. Iekāpu beidzamajā vagonā reizē ar Madi un Ludi. Tie tomēr bij pasteigušies un jau sēdēja uz ierīkotiem soliem, jo braucām preču vagonā. Atradu brīvu vietu, apsēdos līdzās Ludei ar Madi. Nejutos visai labi, jo kāja sāpēja, tomēr varēju būt diezgan jautra. Tālāk aiz mums sēdēja daži vīrieši, skats slīdēja pār tiem, likās neviens nesaistīja manu uzmanību.
Vilcienā bij putekļaini un karsti, gribējās izliekties pa durvīm vējā un rīta dzestrajā gaisā.
Un tiešām tur likās tik labi, labi...
Drīz piebraucam pie Rēzeknes, bij jāpārsēd, jo uz Aglonu bij jābrauc ar Daugavpils vilcienu, līdz tā pienākšanai vēl bij jāgaida kādas trīs stundas. Rēzeknes stacijā ieturējām brokastis, nezinu kamdēļ, bet laiks ritēja ļoti ātri un drīz atkal bij jāsēd vilcienā. Šoreiz braucām pasažieru vagonā. Vietu uzmeklēju pie paša loga, jo labāk varēja redzēt krāšņus kalnus un ielejas, arī gaiss bij labāks.
Iepretī man atsēdās viens vīrietis, tas no tiem, kuri iekāpa Dricēnu stacijā un braucām vienā vagonā.
Nu man bij uznākušas ilgas būt kaut kur tālu vienai prom no cilvēkiem! Svētceļotāji dziedāja dziesmas Marijai par godu. Ak, kā man gribējās dziedāt līdzi, bet es nepratu.
Sirds sažņaudzās, acis pildījās asarām. Cik maz ticības ir manā sirdī... Pāris asaras noritēja pār vaigiem, bet raudāt nedrīkstēju, jo pretī sēdēja vīrietis. Izturību, izturību! 
Un tā caur asarām uzsmaidīju tam, jo paceļot acis uztvēru tā skatu un smaidīju, lai nenodot sevi. Sākām pārmīt dažus vārdus."
1475489,"Dienas gaitas
no 1. maija 1939.g."
1475494,"10. maijā
Esmu pie jaukajiem biedriem. Staigāju kā aizmigusi, sirds lūst sāpēs 
– 
 dzīve liekas tik drausmīga...
Nodoms braukt vēl pie On. samierina ar esošo. Noņēmusi pusdienu kastroli, aizbraucu pie On. kaut gan tas brauciens bij cīņa – cīņa jūtām ar prātu, jūtas nevaldāmi traucās tur –  bet prāts tām pretojās, tomēr aizbraucu, kaut gan nosolīju savu sodu par šādu rīcību. 
Atkal t nebija mājās. Ak kam man tur vajadzēja braukt! Kad skaidri bij redzams, ka tam nebiju nekas, varbūt tik viņam un citiem par izsmieklu, drusciņ pagaidīju un braucu mājās..
Mana dvēsele ar to bij lūzusi... kā neprātīga traucos mājās... viena doma tik jaucās manās sakarsušās smadzenēs –  mirt... mirt, lai nekam nebūtu pa kājām, jo mīļa taču nevienam tā kā tā nevar būt 
– 
nu arī neesmu bijusi. 
Vai ir vērts dzīvot! 
Tādām domām jaucoties pa galvu braucu trakā ātrumā, lai ar to braucienu beigtos viss, viss...
Lai satriekt, izārdīt un beigt šo sāpju pilno dzīvi..
Bet Dieva ceļi un domas nav zināmi, nekas ļauns nenotika un tā nāves braucienā dzīva un vesela atkal biju svešu cilvēku vidū, lai no jauna cīnītos ar sāpēm un asarām 
– 
bij jāsmaida kaut gan dvēsele lūza...
Ak kā to brīdi būtu bijis tik labi labi pie Almas, pie viņas es varētu izraudāt visas sāpes un dvēseles rūgtumu, nu tik pēc tam izstāstīt visu, kas plosās manā sirdī...
Zvani maija pulkstenīt
Palīdz mieru atzvanīt, 
Ilgi sāpes dvēselē
Neviens sapnis nedziedē. 
11. maijā 1939. g. Rampānos
Ko lai rakstu Tev, slinko zēn? Daudz gan neko jo gaidu no Tevis, bet Tu neraksti, laikam esi aizmirsis tādu kaut kur dzīvojušu Vaļuku. 
Tik tā, ka pašlaik esmu iebraukusi uz kontroli pasta mājās, tad kaut kas liekās būs jāuzraksta. 
Broņka ja Tu sēdētu tagad te pie šī galda, kur rakstu šo vēstuli 
– 
domāju es stāstītu Tev vakardienas pārdzīvojumu, vēstulē gan nē 
– tas bij traks brauciens ar riteni uz dzīvību un nāvi. Man bij pamatots iemeslis 
– iznākums, esmu dzīva un vesela un rakstu Tev tālais draugs vēstuli pēc visiem šiem pārdzīvojumiem, vakar to nebūtu varējusi 
– bet šodien to visu atceros tik kā drausmīgu sapni par kuru varu reizē raudāt un smieties...
Liekas dzīve ir ironija, kas spēlējas ar manīm 
– bet tomēr tā ir interesanta un jauna dažādu piedzīvojumu pilna, te darbā, mājās, te ir citāda.
7. maijā biju viena kareivja ballē, noballoju veselas trīs dienas, pagāja ļoti jauki 
– bet beigas ne tādas kā domāju, jo pēc visiem priekiem un gavilēm sirdī ir iegūlies kaut kāds rūgtums 
– zinu ar laiku tas izzudīs, bet šodien tas ir un nomāc manu jautro garu. 
Svētdien braukšu uz Preiļiem pie Aloza, neesmu bijusi, gribās apskatīt, kā tas tur dzīvo. Gribās arī redzēt to pusi un cilvēkus. Kad jau reiz esmu iesākusi tā blandīties un būt vienmēr gandrīz svešos cilvēkos, tā arī jāblandās. 
Broņka liekās Tu solījies mūs uz Jāņiem apciemot un tie jau nav vairs tālu, pusotra mēneša. Raksti vai Tu būsi vai nē, jo man tā gribās zināt, bet vairāk gan Tevi redzēt kā kareivi.
Raksti, vai būsi vai nē, nu ja nebūsi pie mums, tad kur būsi citur. Un tad kur būsi un pavadīsi Vasarsvētkus.
Es domāju tos pavadīt Vidsmuižā, jo te Vasarsvētki Vidsmuižā ir lieli svētki. Būs zaļumu baļļe Vidsmuižas skaistajā parkā kā daži to sauc."
1475491,"Augusts Bročs
Ļaunais pavasaris
Kas būtu pavasaris, ja pumpurs zaros
No saules glaudiem nedrīkstētu plaukt,
No svešām tālēm jautri mājup traukt
Un līgsmi doties skaļos koru karos?
Kas pavasars ja ausma rieta staros
Pie vēsmām ziedi smaržu nedrīkst jaukt?
Tas - mokas, dzīvību kas sāktu žņaugt.
Daudz sāpīgāk kā stingums salos garos.
Tu man kā ziedam saule prteīm nāc...
Sirds ledus jāsargā no Tava skata.
Lai jaunā trauksmē necel spārnu prāts,
Lai sietās ilgas važu nenokrata.
Gars mīlas alkās netīk maldināts
Jo šķir mūs abus - gadu plaisa plata.
Atdodi sevi visu un neprasi sev nekā!
Nel
to
1.maijā 1939.g. Vidsmuižā.
Iebraucu Vidsmuižā pie Broka, aizbraucu ari pie mācītāja pēc čemodana - uun tur kā par brīnumu un pārsteigumu satiku mazliet uztraucos bet tomēr brīvi varēju ar to runāt - viņš lūdza atkal uz savu balli, kurari apņēmos. Tad viņš lūdza aloza adresi no galvas neatcerējos, un tā vēlāk aiznesu to zurakstījusi. Domāju, ka tas tik paņems adresi un atkal ies pie sava darba. Bet viņš bij pret mani uzmanīgs un mazu gabaliņu vēl pavadīja, mazliet uzkrītoši - bet tas man patikās. Liekās ko brīdi ko tuvāks viņš man paliek. Atkal sapņos kaujos pie tā, cik dīvainā kārtā man viņš ir iepaticies. No pirmā kā sāku viņu pazīt, man viņš galīgi nepatika - bet tad ar katru jaunu satikšanos man viņš iepatikās jo diena jo vairāk. Katrs viņa skats un uzmanība darīja man prieku.
4.maijā
No rīta aizeju uz krējotavu pēc sērskābes, bij kāda stunda jāuzgaida, jo nebija atvesta. Uzkavējos tur. Tā sēdot un gaidot durvīs parādījās ""r"", kuru ieraugot man katreiz ir jānodreb - bet šoreiz bij svētdiens uztraukums, kurš lika drebēt no visas miesas. 
Vēl vairāk uztraucos,kad tas mani pasveicināja sirds lēca kā neprātīga krūtīs. O! Cik grūti man to visu bij apslēpt - bet tomēr līdzsvaroju sevi un pēc dažām minūtēm varēju paskatīties pat uz to pusi, kur viņš tsāvēja.  - Jā, tur viņš stāvēja kura dēļ es katreiz tik ļoti uztraucos. Ar ""r"" tas tā nav: Ak! Šie divi vīrieši man tik daudzi ir laupījuši no dzīves prieka. Visu dienu domāju par A."
1475499,"8. jūnijā
Vakar saņēmu no Broņuka vēstuli, tā bija jauka, par kuru ļoti priecājos.
Nu atkal man bij jādomā par viņu – to jauko zēnu. Kurš man nav aizsniedzams, vienīgi tik sapņos. Ak kaut tik. Jo zinu, ka viņš mani neienīst un neizsmej, bet gan ciena.
Ļoti gaidās Jāņi, kuri domāju sniegs vairāk kā viss šis laiks.
Pēc pusdienām aizbraucu pie Gružāniem, mājās atradu vienīgi Veru ar P. brūti Aleksandru. Man viņa ne visai patikās. Nevarēju justies brīvi kā citām reizēm, gribējās būt vienai, arī uz večerinku negribējās iet.
Bet tad braucu, Vera ar Aleksandru brauca trakā ātrumā, no sākumā mēģināju sekot, bet tad tīšam paliku iepakaļ un braucu ļoti lēni, tā kā tam bij jāgaida mani piebraucot. Kaut kāds lepnums man cēlās pret viņām.
Valoda neraisījās, ar ironiju noskatījos uz tām. Neviena no viņām man nepatīkas. Maz bij sanācis. Ar nicinošu smaidu apskatīju visus – vienīgi kas mani saistīja un neļāva traukties tūlīt atpakaļ bij Valērijs...
Tā paliku. Sāka spēlē un kā pirmo viņš uz valsi uzlūdza mani, par ko priecājos. Ilgi nepaliku, jo lietus nāca virsū.
Braucot mājās negaidīju ne Veras, ne Aleksandras kaut gan izbraucām reizē, degu atriebībā. Manīju tas Verai nebija pa prātam – lai...
Vera lūdza lai svētdien aizbraucam pie viņas, solījos, bet nenoteikti, kaut gan tīri labi zināju, ka nekad vairs tur nebraukšu, izņemot uz kontroli. 
9. jūnijā ""Ķiršos""
Palīdzēju stādīt runkuļus, biju nevaldāmi jautra. Nu tā bij labi. Cik jauki Jānis ar Veru ir iekārtojušies. Vera ir Valērija māsa. Guļu viņa istabā viena pate. Vera joko, ja būtu bijis mājās tas, kurš drusciņ man patīkot, būtu teikusi lai nāk pie manīm gulēt, nu tas ir – Valērijs...
Jauki pārgulēju smukajā un tīrajā istabā, arī gaiss bij tīrs un svaigs.
10. jūnijā
No rīta atmostoties prāts bij tik jautrs un gavilējošs. Nakti ļoti labi gulēju.
Pēc pusdienām saņēmu no Valērija divus ziedus, tos atnesa Vera, par kuriem ļoti priecājos.
Brīžiem domas vijās ap Valēriju.
Tie bij tik īsi mirkļi, kad sirds iegailēja – bet tad iegūlās sirdī grūtsirdība un sāpes..
11. jūnijā
Bērnu svētki Vidsmuižā, ne mazākās patikas nav uz tiem. Labāk ir būt vienai ar sevīm. Tik pēc pusdienām braucu uz centru. Kasti līdz slaukšanai neatved, tā nekas cits neatliek kā klausīties mūziku no parka, tā ir jauka, cik gribētos būt tur un aizmirst visu – esmu viena, visi sveši un tas nav iespējams.
Jāgaida arī kaste, kura vēl nav atvesta.
Biju nolēmusi arī neiet, nezinu vai spēšu vilinājumam pretoties. – Varbūt satikšu Valēriju...
Mirdz zvaigzne tik tumši un bāli
Gaiss man atspulgā miglaini aiziet
Lakstīgala dzied kaut kur tāli –
Dvēsele atkal sāk ilgoties, ciest..."
1475500,"12. jūnijā
Tomēr vakar vakarā biju parkā, ja nebūtu sastapusi Lenu, tad diez vai būtu aizgājusi.
Negāja visai jautri – bet sirds arī nesāpēja neparko. Daža deja tika arī padejot. Bija arī Valērijs, ar kuru nodejoju divas dejas. Bet tad kad pārgājām ar skolas ""saimniecīti"" kā skolnieces to sauca uz citu vietu, Valērija pazuda, ar viņa pazušanu sirdī iezagās drusciņ skumjas. Ko nu ilgoties vienmēr pēc neaizsniedzama. Ja jau es viņam būtu interesējusi, tad viņš būtu atkal mani uzmeklējis, bet to viņš nedarīja.
Drīz būtu gājusi mājās, tik ""saimniecītes"" dēļ vēl uzkavējos, jo viņai tik ļoti patīkas vēl būt.
Bija arī Raģis, tas visu laiku dejoja ar Usāni. Cik iespējams izvairījos no tā lai mazāk to redzēt, jo redzot to un kopā ar mīlošo – sirds sāk asiņot...
Visu dienu prāts ir tik nemierīgs un uztraukts, arī gulēt nevaru, tas viss no vakar vakara...
Cik ļoti gaidās rītdiena, kad varēs atkal braukt mājās. Domāju braukt caur Rikavu, jo tur svētdiena Antona diena. Nevaru izlemt. Ja neko Viļānos nepērku tad varu varbūt vēl aizspēt arī misi, to redzēšu rīt.
Pie Broka man esot pienākusi alga, arī to varēs saņemt.
Nezinu vai pirkt te vai nopirkt Rīgā kaut ko jauku.
Ka tik viss beigtos labi ar to darbu, tad arī varētu domāt arī par citu.
Tagad rūp tik darbs.
13. jūnijā
Darbu pabeigusi ar steigu braucu mājās, izvēlos ceļu caur Rikavu, Viļānos neapstājos. Neprātīgā ātrumā traucos uz mājas – liekas tik sen sen neesmu bijusi tajās.
Pie ceļa man bija jāapstājas – jo tieši pret Rikavas baznīcu notika viena nejauša sastapšanās, kura lika ilgāki vakarā būt ar pie krustmātes.
Caur Rikavu braucu lēnā gaitā, neko nedomādama. Pa ceļu gāja divi vīrieši, viņiem gribēju pabraukt ātrāk kā visiem pārējiem, bet nezin kādas varas vilkta atskatījos atpakaļ –
 un redzēju tik ļoti pazīstamu un tuvu seju –
 tas bija brālēns Alozs, par kuru kādreiz biju ļoti sajūsminājusies un liekās pat iemīlējusies, arī viņš pret manīm nebija vienaldzīgs –
 tas bij' tad, kad bij vēl skolēns, bet tad kad ieņēma jau skolotāja amatu, paliku viņam sveša un tāla, jo es viņa acī biju par vienkāršu un neizglītotu –
 mana beidzamā vēlēšanās bija nekad vairs to nesastapt. No mūsu pēdējās tikšanās bij pagājuši jau kādi trīs gadi un liekās biju it kā aizmirsusi – bet šodien kad tas sauca mani vārdā un lūdz apstāties man sirdī radās nemiers, augošs nemiers par kādreiz bijušo, kaut gan šodien bij vienaldzīga un nekas manī neizsauca pat viņu, pat mazāko dvēseles sāpi nesauca.
Bet tad kad nevarēju sagaidīt to atnākam pie krustmātes, sāpes sažņaudza sirdi, ne jau tamdēļ, ka pēc viņa ilgotos, nē, bet gan kā pēc drauga, kuram varētu stāstīt visu, visu. Tā biju gaidījusi savās domās neapmierināta un sagrauztu sirdi braucu mājās."
1475503,"Paceļot acis, ne jau sapnī, bet īstenībā raudzījās manī tās acis – nespēju no tām novērsties – mūsu skati sastapās un slīga viens otrā, sirdis runāja, bet lūpas klusēja...
Viņa skats mani dedzināja un uzkūra uguni...  Ar garu atsvabinājos no tām, bet tomēr atkal un atkal mūsu acis meklēja vienas otru...
Mūzikas beidzās un Stasis gāja mājās. Bet es paliku nelaimīga, bezgala nelaimīga. Acīs iemīlēties būtu neprāts, bet vai spēšu būt vienaldzīgs pret to. Ilgi ilgi nevarēju aizmigt, jo tās acis vienmēr rēgojās acu priekšā. Ar katru minūti pieauga ilgas pēc viņa...
9. jūlijā
Bija jauka, saulaina svētdiena, aizgāju apsveikt savu krustmeitiņu Verai. Un atkal man bij jāsatiekas ar St., tas smaidīja...
Vakarā sanācām pie mums, bija jau apmācies un no rietumu puses cēlās draudošs mākonis.
Flirtējam un dejojam, bet mākonim tuvojoties bij jāizbeidz.
Jo pērkona grāvieni un zibens nakts tumsā lika cilvēkiem būt maziem pret dabas un Dieva spēku.
Tik es it kā aijāta tajos jutos laimīga, jo cauri tumsai un zibenim zaigoja acis, kuras it kā aizdzina visu negaisu.
Kaut kur dega, bij pērkona iesperts ugunsgrēks – arī manā sirdī tas bija..
Viņš mani lūdza kā pirmo uz deju, mūsu acis meklēja viena otru un atradušas slīga klusā laimē...
Vēlu nakti, kad norūca negaiss viņš aizgāja mājās. Par acīm vēl ilgi sapņošu...
23. jūlijā
Biju darbā, vakar tik pārbraucu. To visu laiku dzīvoju atmiņās un sapņos. Bija atbraucis uz vienu nedēļu Peca. Varēju būt jau tīri vienaldzīga pret viņu un tas bij tik labi labi. Viņš it kā gribēja braukt ar Veru pie manis ciemos, bet es to nevēlējos. Kaunos gan būt draugos ar tik viltīgu cilvēku. Atbraucām tik divas ar Veru. Esmu ļoti laimīga, ka varu būt atkal savās mājās.
Rīts ir jauks, domājams diena ar būs jauka, bet ap pusdienām sāk līt lietus.
Tomēr uz baznīcu domāju iet ar balto kleitu, jo Verai arī ir balta.
24. jūlijā
Vakardiena man sirdī ienesa smeldzošas sāpes, sirds sažņaudzās, pat asaras nolija. Cik grūta, grūta bij šī diena.
Vakar bija kapu svētki, lija lietus, laiks bij slikts. Aizgājām uz veikalu, tur arī redzēju jauko zēnu – atkal. Tas smaidīja...
Bet tas smaids jau nebij tāds kā agrāk, to tūlīt nojautu, un tiešām nebiju maldījusies.
Pēc dievkalpojuma gājām uz Ļodāniem uz kapu svētki. Iegāju veikalā, lai uzaicinātu Stasi, bet tas bij jau aizgājis. Gājām vienas, bijām četras, Stasija, Alma un Skaidrīte, jaukā kurpnieka meita.
Jā, tiešām man viņa iepatikās, pat ļoti. Tā bij vidēja auguma, gaišmataina, pievilcīga un labsirdīga.
Uz Ļodāniem gājiens bij brīnišķi jauks, jo visas mēs bijām jautras un gavilējošas. Mēs ar Almu steidzāmies visātrāk, jo mūsu ilgas trakā ātrumā traucās pie mīļiem cilvēkiem un rāva mūs līdz."
1475493,"Man likās visi zobojas par manīm un visvairāk gan tie, kuriem piedāvāja tos papirosus. 
Pie pagasta man bija daudz skumjāk, vēlējos iet pie miera, bet nebij kur, jo visas vieya bija aizņemtas. Tik tad kad daži aizgāja uz mājām un citi apsēdās pie galda, atgūlos pie durvīm gultā. Daudzreiz t pienāca pie manīm un lūdza kuat ko ieēst, bet es atteicos, jo man nemaz negribējās.
Un viņš bij tik uzmanīgs, uzmanīgs, bet nelaida nevienu piedzērušu vīrieti pie manīm, un ja arī pats nāca, tad tik uzmanīgi un klusi. Vienreiz biju drusciņ piesnaudusi, kad manīju to pienākot, tik atverot acis, viņa seja tuvu bija manai – gribējis mani noskūpstīt, bet neizdevies. Un tā es atkal nevarēju aizmigt, jo domas neatlaidīgi traucās pie viņa. 
8. maijā
Uzsauca gaisma, bija jāceļas, aizmigt nedabūju nemaz. Nogurums mācās virsū.
Kad t bija mājās viss bij labi, bet kad tas pazuda, tad asaras lauzās uz āra –  nu vai varēja ļauties tām, to tik nē! Tā būtu mana skaidrākā sevis nodošana, to es negribēju un man tik grūti bija cīnīties ar skumjām. 
Bet tad viens nejaušs gadījums. Tad kad viens vīrietis iesita man pa elkoni, tad ļāvos pārplūst asarām. Ne tā no fiziskām sāpēm kā no sirds... Kura bija tik pārpilna, pārpilna. Tūlīt aizgāju gulēt, kur neviens vairs mani netraucēja. 
Nevarēju aizmigt, jo asaras lija nevaldāmi, grūti bija līdzsvarot pārpilno sirdi, bet tomēr tas izdevās. Kā pa murgiem dzirdēju pārnākot t, to brīdi vēlējos būt kaut kur tālu, tālu no visiem, būt viena ar savām sāpēm – bet tad pienāca t, pārliecās par manīm. Viņš spieda manas rokas un atkal biju laimīga, aizmirsu visu... jutu viņa tuvumu un elpu... Pie vakara atkal viņš kaut kur aizbrauca –  kur to neteica, vienīgi tik nemiers plosīja manu sirdi.. 
Drīz gāju gulēt, vēl nebiju aizmigusi, kad pārbrauca t, droši vien viņš bij pie kādas meitenes, kuru viņš mīl..
Atkal viņš nāc pie manīm... Tā rokas skāra manējās, viņa vārdi tik glaimojoši glauda manu izmocīto sirdi – mūsu skati sastapās...
Viņš aizgāja, ilgi, ilgi nevarēju aizmigt.
Varbūt pirms dažām minūtēm, viņa rokas glauda citu meiteni un skūpstīja to... Zvērēja viens otram savu uzticību, slīga viens otra apkampienos un bija laimīgi...
9. maijā
Rītā ceļoties nezinu kā bij tik žēl, žēl –  domāju pagājuši dienu, kuras bija pilnas kā prieka, tā skumju. Šodien t taisījās uz Viļāniem, tā viņš teica, bet kas to zina uz kādiem Viļāniem. Alozam piezvanīju uz Preiļiem, jo rūpes bij par darbu, kurš ir svešs un nevēlīgs. Viss veicās labi, daudz jautrāku prātu atkal iebraucu pie Oružāniem. 
T. brauca uz Viļāniem, likās bij pienācis šķiršanās brīdis, lūdzu lai viņš paraksta savu foto kartiņu, to arī viņš gribēja darīt, bet tad laika esot tik maz, nu atlika to līdz vakaram, jo piecos solījās būt mājās, tam piekritu un ticēju, ka viņš būs – 
 jā, septiņos arī vēl viņa nebija. Bij jābrauc projām, jo bij pienācis pēdējais laiks, bij jābrauc neatsveicinoties no T. un arī nesaņemot no tā foto kartiņu –  sirds lūdza no sāpēm. Mājinieki lūdza vēl rīt atbraukt, neapsolījos, jo viņa rīcība bij mani ļoti apvainojusi. Braucu sagrautu sirdi, asaras lija pār baigiem, bet vai drīkstēju tam ļauties, braukt pirmo reizi pie cilvēkiem noraudājusies. 
Ak kā to brīdi gribēju būt kaut kur tālu kādā mežā, kur neviens, neviens mani neredzētu un raudāt – 
 izraudāt visas sāpes –  zinu tad būtu bijis daudz, daudz vieglāk. 
Tā izbraucu no tām mājām, par kurām ilgi ilgi būs jādomā. Arī par to, no kura pat nebij ļauts atsveicināties – 
 un varbūt tā bij pēdējā reize, kad viņš atsēdās man blakus, saņēma manu roku un teica ""Valij, piecos noteikti būšu atpakaļ!"" Viņš solījās – 
bet solījumu lauza..."
1475507,"Man patikās viņa acis, kuras uzsmaidīja man. Tas bij vidēja auguma vīrietis. Jukušiem matiem, zilganpelēkām acīm, kuras likās vienmēr smaidīja! Kad tas smējās, pretī pazibēja divas baltas zobu rindas.
Kaut kas saistošs tomēr bij pie viņa. Neuzkrītoši novēroju to un likās man viņš iepatikās.
Un tad bieži mūsu skati sastapās, un katreiz man bij jāsmaida.
Kaut kāds maigums pildīja manu sirdi. Vai tās nebij atmiņas par Stasi – varbūt, jo tas nebij vēl aizmirsies un kā saulaina diena viņš nāca visur līdzi... Arī šodien te braucot vagonā dzīvoju atmiņās, kuras ir pat svētas, tā zilās acis likās atkal smaidīja – un man bija jānodreb...
Un tas kurš sēdēja pretīm vai nelīdzinājās viņam... Nē, nē... Stasim nekad –
 tam brīnišķi jaukam zēnam, no kura plūda viss jaukākais, tīrākais un svētākais – bet tas, kas te sēdēja pretīm vai tāds bija?...
Tuvojās Aglona, nezinu kamdēļ gribējās lai tā būtu daudz tālāk, jo bij tik labi, labi sēdēt un sapņot par pagājušo un arī par nākotni, j
o ceru un ticu, ka tā būs citāda – daudz, daudz vērtīgāka, tādā cerībā braucu uz Aglonu lai lūgt Dievmāti un ticēt tās varenībai.
Aglonas stacija bij klāt, kāpām laukā, lai pēc tam vēl tos 12 km brauktu auto vai soļotu kājām līdz Aglonai. Braucu, jo kājām izlikās par tālu, un arī sāpēja kāja.
Citi gribēja gaidīti nākošo auto, jo tas kas stāvēja pie stacija bij pilns, bet es nevarēju gaidīt dēļ tās nelaimīgās kājas, kāpu tik auto, lai citi brauc vai nē.
Kaut gan gribējās, lai tas ceļa biedris, kas bija vilcienā, arī brauc reizē.
Mēs ar Madi iekāpām, Lude ar māsu soļoja kājām. Sakāpa arī citi un starp tiem bija arī tas pēc kura liekās kaut kas ilgām līdzīgs bij iezadzies manī... Pārs stundas atpakaļ bijām vēl sveši – bet tagad sirds drusciņ ir satraukta...
Pie Aglonas kapsētas izkāpām, jo tālāk neveda.
Biju pirmo reizi, bet nevarēju jūsmot par to. Jo karstums, puteklis un izdegušie lauki nebij tas par ko varētu sajūsmināties.
Gājām uz Aglonas vīriešu ģimnāziju, kur mums bij paredzēts apmesties. Pēc ilgas meklēšanas atradām gan Dricāniem nozīmēto istabu, tur jau daži bij apmetušies. Starp tiem bija arī Oļa. Nesveicināju, jo tā sieviete ir iestigusi dziļi dzīves dubļos, un to Alozs ir izvēlējies kā savu dzīves biedriņu.
Vai man ir jātiesā cilvēki, jo tam ir Dievs. Bet esot draugos ar to cilvēku nostādīs arī mani līdzās viņai. Un tiešām esmu lielā neziņā kā lai izturos pret viņu. Jo es vēl neesmu tik ļauna kā cilvēkus nicināt un izsmiet, jo katrs mēs esam cilvēks ar savām vājībām...
Mums ierādītā istaba ir diezgan jauka. Trīs logi pa kuriem var pārredzēt tālu, Aglonas skaisto ""Cirīšu"" ezeru, jo esam trešā stāvā.
Atpūtušās un nomazgājušas ceļa putekli, ejam uz baznīcu. Vīrieši mums nenāk līdzi, jo tiem ir cita istaba un nezina, kad mēs aizejam. Kaut ir tik pusdienas laiks, bet tomēr cilvēku ir daudz.
Baznīca kā nu visas, nekas jaukāks un saistošāks nav – tik varbūt tas spēks, kas izplūst no Aglonas Dievmātes pievelk pie sevis šo lielo ļaužu pūli. Te mīt tradīcija pāri visai baznīcai iet uz ceļiem pretī Dievmātei un beigās no viņas žēlastību un arī ko ziedot. Arī es ar citiem svētceļotājiem eju uz ceļiem – un lūdzos viņai ar asarām... un liekās tanī brīdī bij tik labi aizmirsts viss...
Ilgi nepalikām un gājām atkal uz ģimnāziju. Bij atnākuši arī divi vīrieši, mans ceļa biedrs un Rikavas ērģelnieks. ""Apaļais Orīte"" kā mēs viņu saucām.
Man sirds it kā nodrebēja, bet arī reizē sažņaudzās, ieraugot savu ceļa biedru."
1475498,"Vasarsvētkus pavadīju mājās, bet ne tā kā domāju, ja laiks būtu bijis citāds tad Vidsmuižā. Stase brauca uz Aglonu un ceļā saslimojusi, tā svētdienu bij pavadījusi Rēzeknē gultā. Tā vasarsvētki pagāja klusi, kur nebiju tādus domājusi.
Tuvojas Jāņi, tie sola daudz, bet nezinu kā būs. Uz Jāņiem mūsmājās bija paredzēta balle, bet tā kā Stase nav vēl atveseļojusies, tad tā izputēs, alu gan brūvēs un būs viens otrs ciemiņš, bet balles vārds zudīs.
Liekas zaļumi arī būšot, par tiem gan skaidri vēl nezinu.
Un tad vēl Orenīšu Broņai kāzas, kuras arī būs tīši Jāņos. Nu redzi, ir jāiespēj tad visu. Droši vien Tev Broņa ir rakstījusi par savām kazām un lūgusi uz tām. Man liekas jūs bijāt draugi un pat tuvi draugi.
Un tā Broņka, ceru, ka šogad uz Jāņiem būsi mūsu pusē.
Broņka, te taču būs skaistākie ziedi plašākie lauki un saules, saules vairāk kā citur.
Broņka, tici tam un tā būs! 
17., 18. būs jābrauc uz Rīgu uz aizsargu svētkiem, tā loze bij kritusi Stasei, bet tā kā Stase nevar, tad būs jābrauc man, kaut gan nav ne mazākā patika. Jo iedomājoties to nogurumu, kāds tur būs, zūd visa patika. 
Šodien atkal braukšu uz vienām mājām, kur ir tuvu skaistā Maltas upe 
– 
jā, tur viņa tiešām ir skaista. Stāviem krastiem, apaugušiem ar ievām, ķiršiem un lazdām 
– tur ir tik jauki, saulaini krasti un līči..
Man katreiz tur patīk būt vienai 
– tad varu sapņot daudzi, bezgala daudzi. Arī šodien ilgojos pēc tiem Maltas krastiem.
Jo te lielceļa mala, puteklis, troksnis un arī cilvēki mani neizrauj...
Cik daudzreiz taču visam gribētu paiet garām, bet darbs un dzīve ir saistīta ar to visu.
Nevar jau cilvēks dzīvot no sapņiem vien, kaut kas taču arī jādara.
Šodien bij jābrauc uz Viļāniem, jo tur atlaidas. Svētdien bērnu svētki Vidsmuižā un vakarā Zaļumballe. Nezinu kā būs ar tiem zaļumiem, pašlaik prāts nevelk uz to pusi. Bet gan uz mājām, kur atstāju mājās slimniekus. Nezinu, kā viņi tur tiek galā ar darbiem. 
Broņka, atbrauc gan uz Jāņiem, jo mums taču būs daudz kas pārrunājams, ja tik mēs varēsim tik pat labi saprasties kā vēstulēs, domāju gan varbūt pat vēl labāk. Jo tad nekad nevar būt domstarpība.
Biju aizbraukusi pie Aloza uz Preiļiem. Preiļi kā pilsēta man labāk patikās kā Viļāni. Varbūt Tu esi tur bijis. Nodzīvoju tik vienu dienu un neko daudzi nedabūju apskatīt, vienīgi drusciņ parku, kurš man ļoti patīkas, labāk kā Vidsmuižas un Varakļānu. Platība vien esot 17 hektāru, visu arī netiku izstaigājusi, jo Alozs bij aizņemts darbā. Par to parku biju sajūsminājusies. Tur ir dīķi, gravas, kalni, lejas. Tas līdzinās mežam un dārzam. Viss liekas tik dabisks un jauks un visvairāk man patikās tā saucamais ""mīlestības kalns"". Tas nav liels, bet gan apaudzis ar kokiem un krūmiem, pašā virsotnē ir arī soliņš, kur mīlētājiem var apsēsties un sapņot par mīlu un laimi...
Ko nu es tik daudz, varbūt Tu to visu esi redzējis. Apkārtne gan tur nav skaista, te Vidsmuižā ir daudz jaukāk. 
Laiks bij, pierakstīju daudzi, lasi kā tīk. Tūlīt braukšu pa Vidsmuižas kalniem, kaut nu pie klusās Maltas.
Attā! 
Pavasars, saule, puķes un sirds gaviles sauc laukā no istabas 
– prom kalnos, vējā un saulē...
Uz tikšanos Jāņos pie mums!
Valija"
1475496,"18. maijā, Lazdainē.
Esmu jau mājās, cik te ir jauki un labi. Šodien ir svētdiena, silta, jauka, arī prāts ir daudz jautrāks. Vakar izmazgājām istabas, šodien tās iekārtojām, izskatās ļoti jauki. Gaidām Alozu un viņa brūti Oļu, kura mums nevienam nav pa prātam, vienīgi viņš tanī ir ieķēries līdz ausīm. 
Alozs ar Oļu atbrauc, visi ejam uz baznīcu, apģērbos vasarīgi, jo ir silts laiks un ir patika drusciņ uzpucēties pēc visām sāpēm. Liekas mājas ir daļu no skumjām izklaidējušas.
Baznīcā gan grūti bij valdīt asaras 
– 
sāpēja sirds un galva, biju tuvu ģībonim, tā nenogaidot dievkalpojumu bij jāatstāj baznīca.
Vakarā aizgāju uz mežu, kur bij sapulcējušies uz večerinku. Nepaliku, jo nebij intereses. Vēlāk piebrauca arī Smaidošais, bet tam nepiegriezu ne mazāko vērību, jo tā gribēju...
Šodien jau saņēmu no P. apsveikumu uz Vasarsvētkiem. Drusciņ prieks, bet reizē arī zobgalīgs smīns pavīdēja manās lūpās. Nē, nekad nepazemošos viņa priekšā 
– 
mācība no viņa bija dota liela, man ar to pietiek. 
28. maijs
Vasarsvētki, lietains, salts un nemīlīgs laiks, ja būtu bijusi smuka diena, būtu kaut uz Bricāniem braukusi, ja netika uz Vidsmuižu. Varbūt arī labāk, kad netika. 
Gulēju līdz pašām pusdienām, cik jauki un patīkami būtu vienmēr dzīvot mājās un nebēdāt par neko.
Pēc pusdienām aizeju pie Teklas. Almas vēl nav un neceru to satikt. Arī ilgas pēc viņas, lai stāstītu tai visu nav, jo jau esmu samierinājusies ar esošos un ar smaidu uz lūpām apslēpu visas sāpes. 
Aizeju arī pie Vecās Teklas, pie viņas ne visai patīk, jo maz varu saprasties, liekas kaut kas viltum līdzīgs slēpjas pie viņas 
– 
nezinu varbūt tas ir tik manas iedomas.
Ejam visi pie mums 
– 
bet kā par brīnumu un pārsteigumu Almucis atnāk pie manīm, esmu ļoti priecīga.
Negribas vairs mājās sēdēt, gribas lauku plašuma un svaiga gaisa. Abas ar Almu ejam uz pastu. Man nodoms ir sastapt Antonu, par ko neesmu Almai teikusi un arī neteikšu, jo tur vairāk nekas nav kā maza jūsma. Mamma šorīt redzējusi to atbraucot.
Gribu iet pie viņiem, bet Alma negrib, jo viņa taču nezina manu nodomu. Tomēr aizejam, Stefānija iznāk mums pretīm. 
Antons ir mājās, man viņš tik pat labi patīk kā agrāk, patīk ar to tērzēt un uztvert katru viņa kustību. Esmu jautra un priecīga.
Nemaz negribas iet mājās. Mājās pārnāku ar nokavēšanu, dabūju bārienu, tas man iedzeļ kā naža dūriens. 
Ak! Kamdēļ šī diena un vakars nevarēja būt pilns prieka un gaviļu, lai starp to aizmistas viss 
– bet tas bāriens uzplēš bijušo. Arī sāpēs nav lemts man būt vienai, tā kā par spīti šovakar tēvs neiet gulēt, arī mamma. 
29. maijā
Pēc vakardienas neveiksmes šī diena liekas baiga un drūma, nekas vairs nepatīk. Guļu vēl ilgāk kā vakar. Ienāk viens otrs ciemiņš, bet viss man ir vienaldzīgs.
Atnāk arī Alma, abas ejam apskatīt Ināru, jo esot jau atbraukusi, ir ļoti jauka meitene. Pēc tam aizejam pie Lovkādes, kura stāsta, ka viņai labi pagājis Bricānos. Arī man nodod"
1475490,"Savā pusē.
Kas mani saista savā pusē, kas neredzamām saitēm sien,
Kas paļāvībā lielā svēta liek turpu aizstaigājot 
aiziet / aizvien
?
Vai tā ir tēva skarbā griba, vai mīļās mātes maigais glāsts,
Vai varbūt mūžam neaizmirstamais - tas seno bērnu dienu stāsts?
Varbūt tas mežs vai ziedu grava, vai bišu dravā vējiņš liegs,
varbūt ka ari vējā rūdīts tas jauns un spēcīgs dravinieks.
Viss, viss kas manī aug un kustas, viss aicina un projām sauc
Uz vietu to, kur mīlas rokas, uz vietu to, kur darba daudz.
Alda Amula"
1475536,"runāt. Bet vājās puses mums katram ir. Agrāk man Lovkāde bij sirdsdraugs – bet tagad to vietu ir aizņēmusi Alma –
 Alma ir daudz cēlākas sirds. Pret Lovkādi nevaru būt vairs vaļsirdīga – un tam visam ir vainīga viņa paša, ka prata parunāt par manīm...
Viņa stāstīja un uzticējās noslēpumu par Vītoliņu Andreju un Kaulaču Ludi. To visu klausoties man sirds sāpēja un asaras iezagās acīs. Lude – cik nelaimīga viņa būs kļūstot Andreja sieva. To pazinu kā jauku un piemīlīgu meiteņu, bet tagad tā paliks citāda.
Norunājām aizrakstīt tai vēstuli, arī Lovkāde tam piekrita.
Vakarā sāku rakstīt Ludei vēstuli, bet nevarēju to pierakstīt netraucēti, jo mājinieki un meistars pļāpāja.
Meži un lauki sniegā kad vizmo
Sirdis tad līksmē un laimē tvīkst,
Putniņš tad ņipri un viegli tur lido
Pāri par sniega balt zilganām kupenām.
Egles tur staltas un varenas stāv
Zari tām liecās un saulaini smej
Dejo tur putenis viesulis trauc
Dimanti zaigo un ceļu man jauc.
Pavasars sākās 20. martā
Vasara sākās 21. jūnijā
Rudens sākās 23. sep.
Ziema sākās 22. dec. 
Lazdainē
1. martā 1940. g.
Mīļā Lude! 
Arī sveši cilvēki ir tuvi un mīļi tad, kad to sirdis ir tīras un gaišas kā ziemas saulainās dienas, kuras sniega pārklātiem laukiem, ir tik jaukas un gaviļu pilnas – bet ir dienas, kuras baigas un vētrainas. Un tad man nāk prātā pagājušajā svētdiena...
Ja ticētu liktenim kā tādam, tad liktenīga un drausmīga bij diena, mīļā Ludiņ! 
Bet tici, Ludiņ, likteņa nav!...
Bet, jo tas ir tad mūsu pašu gribas veidots. Tā tad veidosim to gaišu un saulainu, neļausim apēnoties, bet gan cīnīties, cīnīties pretī vētrai un bangām – uzvarēt, uzvarēt kā varoņiem.
Un zini, mīļā Lude, uzvarēt dzīves bangas ir grūti – bet pēc vētras un bangām pat niecīgais saules stariņš liekās siltāks un gaišāks par saules pārlijušo dienu.
Tā tad, mīļā Ludiņ, cīnies un veido pats savu dzīvi lai tā būtu gaiša un saulaina...
Jo mēs paši esam savas laimes kalēji...
Tik savādi, tik neticami, liekās tas ko visu zinu par Tevīm. Un tā man gribās Tev rakstīt, izteikt savas gaišākās domas. Teikt Tev labu vārdu, jo Tev tas būtu mīļš.
Vakar biju pie Lovkādes, viņa stāstīja par Tevīm, Tu nezini, Ludiņ, kā sirds līdzjūta Tev, asaras iezagās acīs. Ak, kā gribētu Tev palīdzēt, lai Tev dzīve būtu gaiša kā saule...
Bet tu – tu tici, Ludiņ, tā tāda nebūs!..
Mīļā Lude, ja Tava sirds un Tu esi tīra no viltus un netaisnībām, tad nepaliec tāda! Un ja Tu tāda nekad nedomā palikt un iet tik līdzi sava sirds balsij –
 tad tie ceļi, kurus Tu iesāksi staigāt, būs pilni sāpīgu ērkšķu..."
1475542,"Lazdainē
1940. g. 28. sep.
Slapjš un nemīlīgs rudens. Dienas aiziet vienā darba steigā, arī vakari.
Sirds ir pielijusi līdzīgi rudens dienām. Vakar aizbrauca Alma uz Rīgu studēt, paliku viena. Šķiroties acis palika valgas, kaut gan valdīju pār jūtām – jo kādreiz viņas teiktie vārdi ""Vai Tev nav apnicies vienmēr raudāt"" mani ļoti aizskāra.
Ak, šī vasara, šī vasara, tā bij nepatīkamu pārdzīvojumu pilna...
Ans ir atgriezies atkal pie manīm. Ar ilgām gaidu rītvakaru – jo atkal to redzēšu.
Cik savāda man ir mīla pret to... Neizprotama un mīklaina.
Rīt, rīt atkal to redzēšu!...
Pretī zaļajam mežam pa lielceļu brauca uz riteņa viena meitene gaiši zilā kleitiņā, man sirds nodrebēja to ieraugot – tā redzēju katru gadu braucam Almu no Varakļāniem, jo šī gaiši zilajā kleitiņā arī bija skolniece...
Nu tagad Almas vairs nav, to neredzēšu vairs braucam pelēkajā mētelītī, nebūs, kas apciemo mani, braucot no skolas, pirms aizbrauca vēl mājās.
Viņa bij laba, tā mīlēja mani, uzticējās visu, it visu...
Bet nav jau tā zudusi, nav mirusi – tā aizbrauca, lai mācīties, lai sasniegtu savu mērķi.
Tik vienīgi nav viņas te, nav tuvumā, nav ar ko aizbraukt uz Varakļāniem – jo tur šovasar norisinājās dvēseles cīņā...
Tas bija vakars, brīnišķīgs vakars – ilgas, sāpes, asaras un apmierinājums un kā apmierinājuma apliecinājums ir turpmāk rakstītais... 
Ans.
Laiks vilkās kā mūžība – un tad Tu sniedzi roku... Tas mani pārsteidza, kā tas notika?
Jo Tavās acīs vienmēr biju ļauna.
Bet tas bija mirklis un atkal Tu aizgāji. Ak, kamdēļ, kamdēļ Tu moki sevi un mani?
Paliek tik sapņi un dzīves smagie sitieni, kuri ir neattaisnojami. Jo nekādi un nekad nevaru atrast tam visam iemeslu...
Pēc vairāk mēnešiem nu atkal dejojām. Nezinu, vai Tu biji agrākais. Ticu, ka tāds biji.
Ja tikšu. 18. jā."
1475534,"Stase saņēma vēstuli no Tančera, bet man nerādīja – neprasīju, man bija sāpīgi...
Apņēmos vairs nekad nelūgt, lai tā parāda, jo citādi viņa man nerāda, tik vienīgi negribēdama atteikt manu lūgumu man parāda – un lūgties žēlastību vai draudzību, to tik nē.
Viena viņa pieraksta un aizsūta, viena saņem un lasa, tā viņa grib un to negribu izārdīt. Laikam neesmu uzticības cienīga. Lai dzīvei tādai ir jābūt, jābūt ciešanām un sarūgtinājumiem, citādi tā būtu vienmuļa. Iesāku rakstīt Aļozam vēstuli, bet neveicās, jo meistara Kapulina klātbūtnē nevaru. Nedomāju, ka 18. feb. pārdzīvojums atstās tik lielu iespaidu.
27. feb.
Rakstu iesākto Aļoza vēstuli, arī šodien nav laba ""dūša"", darbs neiet, gribās būt vienai...
Ak cik labi būtu vasarā, varētu kaut kur noklīst un sapņot neviena netraucēta.
Bet kāda būs šī vasara, viens ko zinu būs darbs, kura būs daudzi, bezgala daudzi, bet par to neskumstu, tieši tas mani glābs no grūtsirdības un sāpju pilnās dzīves, tanī varēs visu aizmirsties.
Diena ir pagājusi kaut kādā nemierā un saspīlējumā, arī vakars tik drūms, sevišķi tad, ka spēlē radiofonā jauku mūziku. Drusciņ biju atgulusies, bet aizmigt nevarēju – lūdzu Dievu, lai nekad neiemīlēties tādā nelaimīgā kārtā kā vienmēr ir bijis, tas ir par daudzi... Pierakstu Aļozam vēstuli.
Redzēs, ko nesīs rītdiena...
Šī diena klusas dvēseles sāpes un nemieru, kurš pat gulēt ejot neizzūd...
Lazdainē
27. feb. 1940. g.
Mīļo brālīt! 
No dienas līdz dienai atliku vēstules rakstīšanu, bet vienreiz ir tā jāraksta.
Nekas sevišķis jau nav atgadījies, bet tāpat gribās Tev visu pastāstīt, kas jauns un arī lūgt vienu otru padomu no Tevis.
17. feb. Tev piezvanīju, bet Tevis nebija mājās pie tāļruna bija agronoms un teica, ka Tu esot Jelgavā. Es zvanīju un gribēju, lai Tu sameklē kaut kur Garanču Pēteri, es to nevarēju. Zvanīju uz Broku baznīckungu, bet velti. Tad gribēju uz to svētu, bet nevarēju sameklēt, domāju, ka tu būtu varējis.
Iemeslis bija tas, ka viņiem bija piešķirta saimniecība, bet no jaunajiem puišiem neviena nebija mājās un arī sameklēt nekā nevarot. Coce bija pie mums un lūdza mani, lai es kaut kā Pēteri sameklēju, arī es nevarēju, ja būtu to zinājusi agrāk, tad gan, bet bija jau pašas pēdējās dienas līdz noliktam termiņam. Tā kā neviena puiša nevarēja sameklēt, tad arī piešķirtā zeme aizgāja garām.
Tālu gan, tā bija pie pašas Igaunijas robežas Valmieras apriņķī netālu no Rēzeknes – Ipiķu pagastā. Kaut gan tas meistars kas pie mums strādāja neieteica, jo neesot labs apvidus, arī zeme ne visai laba. Tā Coce drusciņ apmierinājās un mierīgu sirdi aizbrauca mājās. Tā viņiem liekās zuda piešķirtā zeme tik tamdēļ, jo nevarēja nekādi sameklēt puišus. Tā cits jauns nekas pie viņiem nav atgadījies. Viņu tēvs gan nevisai gribēja to zemi.
Pie mums ir meistars, kurš salaboja piena mašīnu, šujmašīnu rieteni un daudzi sīku lietiņu. Kārtīgi un labi strādā savu darbu, par visu samaksājām 20 latu. Šodien arī viņš ir pie mums, labo Almas riteni un Garančiem piena mašīnu. Jo Almas riteni pie viņiem nevarot izlabot, jo neesot vietas, ne tādu rīku, visur auksts."
1475548,"Lazdainē
1940. g. 12. nov.
Mīļā Veriņ!
Šodien ir Tava kāzu diena.
Man uznāca vēlēšanās Tev teikt kādu tuvāku, mīļāku vārdu.
Atceros, tas liekas kā šodien, redzu Tevi baltā kleitiņā stāvam altāra priekšā.
Degošas sveces, sarkanas puķes, kas saplūda kopā ar liesmu – laistījās purpurā...
Ak, Veriņ, cik tas bija skaisti, aizraujoši! Zvani un dziesmas plūda sirdīs un cēla un no netīrās zemes un cilvēkiem. 
Lūpas klusēja, tik vienīgi sirdis runāja...
Jā, tas bij gadu atpakaļ, ka Tevi laulāja.
Tā diena Tev bij laimes likta, jūsu ceļi krustojās, lai kopā tukšotu dzīves sniegto kausu, lai kāds tas arī nebūtu. 
Daudzi Tev vēlēja laimi, spieda roku, bet maz bij īsto.
Ko līdz tukšie un skanīgie vārdi, kad sirdīm nav siltuma.
Veriņ, dzīve ir tik neizprotama. Tā spēlējās ar cilvēkiem kā vējš ar krītošām lapām.
Šodien Tevi ir pārlijusi laime... Tavi sapņi un ilgas klejo kā izbārstīti ziedi saules mirdzumā.
Tik plaša un saulaina liekās dzīve! 
Bet rītdiena var būt bezvērtīga, tukša un šaura. 
Verucīt, man ir jāsaka dzejnieka vārdi
Lai par Tevīm nolīst cīruļdziesma
Ziedošs ābeles un ķirša zars! 
Tie ir skaisti vārdi. Arī es Tev vēlēju sauli, ziedus un mīlu...
Šodien Tu neesi viena, Tev līdzās dzīvei iet mīļš draugs un jau meitēns.
Arī tiem saulainas dienas!
Skūpsti, ļoti daudz skūpstu sūtu Tev un Zinaīdai!
Valija
Lazdainē
7. nov.
Neaizsakāmas ilgas ir pēc cilvēkiem, kuri ir tik līdzīgi viens otram. Tas ir ""Ziedonis"" un zēns J. Labi zinu, ka tie ir tukši sapņi – bet citādi nevar, ir jādomā par zēnu, kurš uzplēsa bijušo. Par Ziedoni bij jaukākais dzīves sapnis, tas bij apslēpts sirdī dziļi, dziļi – 
bet zēns ir atkal zēns, nostājās tā vietā, tik ļoti ļoti viņš līdzinās – un tie divi saplūst vienā.
Zēnā redzu Ziedoni – 
bet smaidā viņu pašu – zēnu. Tad Ziedonis pazūd un ir tik zēns, gaišais zēns...
Un man ir tik labi, domājot par to, tā smaidiem, o tik bieži, bieži mēs smaidījām viens otram.
Zinu, viņš smaidīja neapzinīgi – mehāniski, bet man bij svētlaime skatīt to smaidam.
Jo zinu, ka tikai tādā cilvēkā varētu rast savu īsto laimi, un to varētu mīlēt tik bezgala..."
1475530,"Ak, tik seklas domas nekad neesmu domājusi.... jo ar tām saistās pārdzīvojumu, lieli pārdzīvojumi, kuri ir plosījuši mani.
Un par to jaungada kartiņu, Tu sapratīsi, ne jau pate kartiņa vai tradicionālais apsveikums, bet gan Tava pieklājības forma...
Nē, Skaidrīt, to no Tevis neprasu! 
Ja citādi esi aizmirsusi, tad vēl jāsaka ""Ko līdz skaļie apsveikumi, ka sirdī nav siltuma.""
Skaidrīt, neprasu no Tevis to – jo Tev es neesmu uzticības cienīga.
Arī draudzību neprasu – jo Tu mani atstūmi...
Tik sirds sāp par bijušo.
Par šo pietiks – negribu...
Jo viss tas mani sāpina.
Esmu sarakstījusi nezinu kā sapratīsi.
Valija.
Zvani maija pulkstenīt
Palīdz mūsu aizzvanīt
Ilgu sāpes dvēselē
Nebērs sapnis nedziedē.
Lazdainē
18. feb. 1940. g.
Dārgais draugs! 
Kokle tik sēri un drūmi skan un atbalsojās tumšajās un dūmainajās sienās – nezinu kamdēļ man liekās tik savādi, tik baigi...
Vējš grabina gar loga rūtīm, sals un tumsa sirdi pilda baigai nojautai.
Man ir baile dzīvot, baile no ļauniem cilvēkiem... Un pašlaik klausoties mūziku tā liekās skan kaut kur tālu tālu, caur baigo tumsu, kurai cauri līst asiņainas asaras...
Cik savādi man liekās, ka šī vēstule it kā Tev būtu pēdējā.
Almucīt, mīļais draugs, kamdēļ tas tā?!
Pagājušo nakti pārdzīvojām daudzi un par visiem vairāk es. Pirmo reizi redzēju vīrieti līdzīgu tīģerim – visu nakti pie mums bija aizsargi, bet šonakt būsim vieni paši, zinu gulēt nevarēšu, jo vakardienas uznākušā nervu lēkme arī šodien brīžiem atsaucās. 
Vīrietis, ar kuru mums bij jāsatopas, bija svešinieks. Ak, Tev vajadzēja viņu redzēt, cik ļauns un briesmīgs viņš bija... Glaudīgs kā tīģeris uz savu laupījumu. Baigi ir par to rakstīt.
Bet reizē paliek arī žēl. Žēl kā cilvēka, kurš ir salūzis, briesmīgi salūzis. Ir jādomā – reizē ļaunu un labu, jo daudzi pie viņa ir laba, lai to nosodītu. Cilvēks vien viņš ir...
Sirds līdzjūt tam kā bērnam, kurš izdarījis kādu nedarbu...
Atceros viņus kā briesmoni – bet arī vārdus ""Neciešu, ka sieviete raud"" un tiešām sievietes asaras to var padarīt rāmu. Vai tas nelīdzinās romānam, kurus tik jauki attēlo rakstnieki?
Lai paliek par to, jo tas viss mani no jauna uztrauc. Sīkāk stāstīšu, kad tiksimies.
19. feb.
Arī šodiena ir pilna nemiera, pilna baigu atmiņu, kuras vajā mani ik brīdi, ir jāgul gultā, jo nejūtos visai vesela, tik ap pulkstens 10 vakarā paliek labāk un varu turpināt iesākto vēstuli."
1475537,"Tu nebaudīsi maigās mīlas, glāstu, maigu un saulainu brīžu.
Ludiņ kamdēļ tad tā – kamdēļ tad mēs paši sev lai rokam dobi?! 
Nē, to tik nē! 
Vai Tev nepatīk gaišas sirdis, mūzika un dziesmas – kad viss ir tīrs un mirdzošs kā sniega kalni saules spožumā. Tikko radiofonā atskaņo brīnišķu mūziku, kuras melodijas saviļņo sirdi un ceļ augstu pie zvaigznes... kuras ir tik spožas...
Ak, Ludiņ, Ludiņ, man asaras rit rakstot Tev šo vēstuli –
 varbūt pēdējā – un Tu biji tik tīra un gaiša meitene, kā saules pielijusi druva pusdienas tveicē...
Kamdēļ, kamdēļ dzīve ir tik nežēlīga, tik netaisna, bet viņa grib lai cīnīties, cīnīties ar to kā ar ļaunāko zvēru –
 bet ir labi, kad to var uzvarēt – tad sirds pielīst klusām gavilēm...
Jo zinām, ka esam ceļā uz labāko.
Ai, mīļā sirds – dzīve ir tik netīra un līdz ar to arī cilvēki – un mēs esam trauslie ziedi, kuri salūst un asiņo netīrajā dzīvē un cilvēkos.
Nesaku, ka cilvēki būtu tīri kā sniegs, nē, tik tīrs jau nu neviens neesam. Nu, kļūdīties jau mēs varam kurš katrs, bet katrreiz mēs tās cenšamies labot.
Un ja Tu drīzi vien iesi cauri dzīves krustceļiem un neiesi jauko teku –
 tad atceries mani kā drauga, kurš Tev vēl visu to labāko. Un ja kādreiz Tevi uzspiestu dzīves slogu – uzticies, būšu izpalīdzīga un arī priecīga, ka mani neaizmirsi kā vecu draugu.
Bet vispirms, mīļā Ludiņ, man būtu viena vēlēšanās vēl Tevi līdz liktenīgai dienai kādreiz satikt. Gribētu Tevi redzēt kā maigu un piemīlīgu meiteni, vēl pirms kā tikusi sievas lomā.
Bet vienu ko es lūdzu un domāju, ka to izpildīsi: sadedzini šo vēstuli, jo tā var būt kādreiz par naida cēloni, tad, kad kļūsi viņa sieva. Tā tad ceru, ka izpildīsi manu lūgumu.
Mīļā, Ludiņ, šoreiz pietiks, citādi apniks lasīt..
Skūpstu – ai, ļoti daudzi skūpstu es Tev sūtu.
Valija.
Lazdainē
Almucīt! 
Vai tā bija pavasara simfonija, kas sirdi pildīja klusām gavilēm?
Nezinu.
Ejot mājās to dzirdēju – mežs ietvēra mani savā varā...
Ceļš bija jauks, brīnišķi jauks! 
Kaut kāda vara daudzreiz mani lika apstāties, klausīties meža šalkās, retās putnu dziesmās un tas viss bija tik aizraujošs.
Un tad par lūpām lauzās gaviles, kas viegli aizlidoja pāri koku galotnēm. Reti kad tā var izjust dabas elpu.
Aiz muguras palika nomīta teka un arī Tu.
Daudzreiz atskatījos atpakaļ it kā mani kas sauktu – bet velti, tik acu priekšā līkumots aizstiepās ceļš kā sēru lenta uz baltā audekla.
Un tad pār Tevīm man sirdī iezagās nemiers...
Almucīt, Tu apsolījies man – un ceru, ka savu solījumu turēsi par svētu un izpildīsi.
Man grūti bija teikt Tev to, kad bijām kopā, bet tu apsolījies izpildīt manu vēlēšanos,"
1475546,"Lazdainē
Ak, Almucīt! 
Gribās Tev rakstīt, stāstīt visu...
Dzīve kā jūra bangojas, brīžiem vētraina, brīžiem rāma, klusa, mēneša apspīdēta.
Un tagad to redzu mēneša gaismā. Vizošu, mierīgu, reizēm tik klusi vilnīši pārklāj jūras līmeni.
Vakar biju Nagļos izrīkojumā. Uzstājās Rikoviešu trieciennieku grupa, programma neko sevišķu nesniedza, vienīgi dejas pagāja jauki.
Spoži apgaismotā zāle, smaidošās sejas un mūzika, viss tas bija kopā un traucās deju virpulī.
Dejoju daudzi, bij paziņas no Kaļvu Veriņas kāzām un daudz citi.
Nu cik, viens zēns līdzinājās ""Ziedonim"". Un atkal zēns...
Bieži lūdza dejot no Kalnasētas. Vakars aizgāja kā kluss laimes sapnis. Uz pirmo valsi uzlūdza Ans., uz pēdējo jaunais ""Ziedonis"".
Uz mājām pavadīja Ans. Viņš jutās nelaimīgs un vainīgs, man palika žēl – piedevu.
Viņš ir saķēries – 
un es – 
nezinu – 
liekās jā – tik vienīgi no atmiņas neizzūd tā drausmīgā nakts, tā apmiglo visu...
Ak, Almiņ, kaut kas vairāk par vilušajiem sapņiem un pavadītiem mirkļiem nebūs. Zinu tālāki nenotiks, nebūs neviens ar mieru – tik vienīgi Stase.
Jā, Stasukam ir bēdu dienas. Stasis neraksta un neviens nezinot, kur esot pazudis. Viņam sūtītā nauda atsūtīta atpakaļ un rakstīts, ka tāda nemaz tur neesot. Ak, viņa nabags un ilgojās un skumst.
Kaļvu Veriņai ir mazs meitēns vārdā Zinaīda. Viņa ir laimīga, tai ir meitēns, kuru tā var mīlēt.
Vienreiz sastapu pirmo mīlu A. Tas bij uz Nagļu ceļa. Viņš brauca ar kāziniekiem uz balli. Apjautājās par manīm, uzsmaidīja, atsveicinājās un aizbrauca.
Un tad es zinu, ka tā mīlēt kā mīlēju viņu nevienu nevarēšu.
Pēc tam man atkal bij jādomā par to – jaunību. Bērnība un viņš atausa visā pilnībā, sirds sažņaudzās...
Ko nu vairs, jo tas nebij laimes likts, tik vienīgi atminos, liek izliesmot bijušam.
Cik interesanta un mīklaina ir dzīve, atceros tas nebija sen, ka aizejot uz balli Tevi neviens nelūdza dejot – bet tagad gandrīz kaudamies. Tas bij viens valsis, tādu piedzīvoju pirmo reizi, varēja teikt, ka nedejoju, bet gan gāju no viena pie otra, jo nepaspēju pat apgriezties, ka atkal lūdza cits.
Jā, Almuk, tik savādi tik neticami man tas viss likās – ienīstā, nicinātā, tagad bija pirmā, kā tas notika? Tik sapnī var tā sapņot.
Agronoms I. esot paaugstināts par vecāko agronomu un pārcelts uz citu vietu, tik neatceros uz kurieni. Jauna vēl neesot vietā. Ceturtdien Aļozs solījās būt mājās, tad visu zināšu, pēc viņa aizbraukšanas atkal būs daudz kas tev rakstāms.
Bet tagad Tev ir jāraksta viss it viss. Tu nedrīksti neko slēpt, uzticies, būs vieglāk.
Ar ilgām gaidīšu no Tevis! 
Šodien randiņš ar Ans.
Ar bučinu Tavs Valucis."
1475543,"Kādreiz rakstīta Daugavpils Almukam.
Draiskulīt! 
Tavi smiekli un gaviles kā Ziedoņa vēsma pāršalca Lazdaini – 
tā gaida atkal. Saulainās dienas, silti miglainās naktis ir aizslīdējis garām kā saldeni rūgts sapnis – nezinu, vai nāks tas atkal un vilinās laukā no pelēkās ikdienas un darba... domāju gan...
Sevišķi naktis, pēc tveicošajām saules pārlijušām dienām, ir tik atspirdzinošas, daudzus vakarus sēdu ilgi viena – sapņi klejo kā izbārstīti ziedi...
Vakari, rietoša saule, blāzmas vieglums, domas un ilgas dara mani nemierīgu un darba nespējīgu, rokas gurdeni noslīgst... Sirdi pilda skumjas...
Kamdēļ tas viss tā?
Ak, neprasi! 
Brauc un ienes savas gaviles Lazdainē.
Vaļuks.
1940. gada 
29. septembrī
Rudeņaina svētdiena. Sirds pielijusi ilgām un gaidām. Nejūtos visai vesela, ar to arī esmu saīgusi.
Atnāk Morānu māte apjautāties par Petruļi un pastāsta, ka viņas mazmeitiņai piedzimusi meita, man prieks par meitiņu, nezinu, kā viņai, varbūt būtu lielāks par dēlu, aizsūtu viņas meitēnam cepumiņus. Zinu, cik tādās reizēs ir labi, kad kāds atceras.
Jā, pagājušajā rudenī biju Veriņas kāzās. Tās bija jaukās, par tām ir palikušas nedzēšamas atmiņas. Tās pavadīju kopā ar Ans. Biju laimīga, drīz būs viņas kāzu diena 11. nov., domāju atcerēties.
Diezin kāda man paies tā diena. 11. nov. 
Ar ilgām gaidu vakaru.
30. sep.
Šausmīga diena! 
Vakar vakars kā drausmīgs sapnis rēgojās acu priekšā. Ans. nebija... piekrāpa... izmuļķoja... Ak, Dievs, Dievs. 
Kur ir taisnība!
Pie cilvēkiem to neatrast.
Nespēju sakarīgi domāt, rokas noslīgst no darba, lūpas mehāniski atkārto Ans. Ceru...
Neesmu pat asaras nometusi, sāpes smacē mani nost – kaut varējis raudāt! 
Bet tad prāts diktē, neraudi, nav vērts kuiļa dēļ... Nē, nu to tik nē!!
Esi stipra, galvu augšā – muļķa dēļ...
Tu zini, ka mīlestībā tev nav laimes, katra kaut vismazākā tuvināšanās iznīcina visu labo – 
apmierinies!"
1475531,"Dienas iet ātri bez kādiem piedzīvojumiem, tik pēdējās dienās tie bija lieli un satricinoši. Domāju drīz atkal varēs iegūt agrāko mieru, kurš man pēdējā laikā ir tik mīļš, mīļš. Tagad gan tas ir izpostīts, bet citu lielāku pašlaik nav.
Cik savādi ir tad, kad sirds ir tukša no mīlas, no mīļiem cilvēkiem, esi viens ar sevīm un savām domām... Reizēm liekās tik smeldzoši un sāpīgi, ka nav kāda, ar kuru varētu dalīties gaišajās domās... Nav kas tevi uzklausītu, kas klausītos reizē vēja šalkās, lidotu zilajā tālē pie zvaigznēm... Nav neviena, kas mani saprastu kā sievieti. Biju jau drusciņ pieradusi pie esošā. Zinu tam tā jābūt, neesmu spējīga pretoties – pretoties dzīvei, biju padevusies tai...
Tik šodien rakstot Tev, it kā nejauši un garām ejot pieskāros tam, zinu tas Tev maz interesē, bet piedodi.
Almucīt, mīļā Almucīt, vienīgais prieks, kas man dzīvē vēl ir, esi tu – ja nebūtu Tevis, nezinu, kāda tad es būtu – domāju ļaunākā sieviete pasaulē, jo man tad nebūtu neviena, kas mani uzklausītu, mīlētu mani kā draugu, tad es būtu atstumta un ienīsta no visiem.
Domājot to, ka Tu kādreiz mani nepazīsi... Sirds sāp un tad man jāraud, jāraud par briesmīgo dzīvi, kura tāda tad būs...
Man vienīgā vēlēšanās dzīvē ir, lai Tu būtu laimīga, jo tad es arī varētu būt tāda.
Sirds līksmotu reizē ar Tevīm, redzot Tevi laimē starojam – patei nav lemts, tad kaut Tevi gribētu redzēt tādu...
Ak, kaut es spētu drusciņ ko darīt Tavā labā!!! 
Tad manai sirdij būtu saulains prieks un kluss miers.
Pa šo laiku nekas jauks nav manu sirdi pāršalcis, tik drusciņ ar Z., bet to stāstīšu tiekoties. Mīļā, tici tas nav ""Ziedonis"", kura dēļ vēl šodien atceroties sirds nodreb. Es tik par to gribu Tev stāstīt visu, visu... Jo ticu vēl Tev...
Tu lasīsi dzejoli veltītu Z.
veltījums Z. Nezinu. (no dienasgrām. iepriekšējās lapās)
Man gribējās par to ierakstīt dienas grāmatā, bet atklāt to nedrīkstu, tad drusciņ tas ir dzejā, ne jau viss, daļa jau ir fantāzijas. Man viņš raksturots daudz ideālāks, nezinu kamdēļ to gribu pazītu tādu, kaut viņš tāds nav, to zinu, to teica tas vakars! 
Vai saņēmi vēstuli? Man gribējās, lai viņš iet pie Tevis un iemesls vēstule. Vai bija?
Ilgojos pavasari – nezinu kamdēļ, zinot to, ka tas nenesīs neko jauno vai gaišu kā pavasara dienas, bet sirds ilgojās tā. Arī vientulība būs mīļāka un siltāka, un sirds būs pielijusi ar klusām pavasara gavilēm, tad arī vienai būs labi, labi, jo ar mani kopā būs daba, jaukā un mīļā daba!
Bet pavasaris ir tālu, tālu, arī Tu mīļais draugs...
Priekšā vēl Lieldienas, apsolu tās veltīt Tev un palīdzēt, cik varēšu, lai Tev tās būtu gaišas.
Tā tad gaidi un tici, ka tās tādas būs! 
Aizsūtu mazu vārda dienas dāvanu, pieņem par labu. Bet tai līdzi iet daudz daudz mīļa un jauka. Kā uzticamam draugam. Vai tas nav dārgāks par visu?
Uzticība.
Cik labi.
Cik labi tad, kad draugs
Tev klusu roku spiež
Tad mīlas puķes augs
Un aijās sirdi, kura cieš
Tad vārgie ziedi Tev pie kājām
Zemu liegsies, mīļi skaus
Visi, visi līdzi vējam
Tevi ziediem līdzi raus.
Tur kur saule rasā vizmo
Kur ziediem birstot zeme tvīkst
Cik labi, labi ira tad
Pavasar –
 kad zāle slīgst."
1475535,"Varbūt Tavs ritenis arī ir sabojājies, tad atved, viņš labo labi. Par sava riteņa labošanu samaksāju 5 lati, bet par Almas 10 latu. Nu viņas ritens ir galīgi beigts, tas ir diezgan lēti, jo ir lauzti rāmja abi stieņi. Varakļānos to mazāk par 20 latu nemaz neņēmuši pretī, pat tad vēl sakot, ka diezin vai varēšot galvot, bet šis meistars uzņēmās uzlabot lietošanai uz galvošanu. Tā tad ja ir izdevīgi, tad braucot uz pārraugu sanāksmi atved to, ja ir jālabo. Un tad atved manu galddrānu, paņemsi citu vietā. Nu saprotams visu, kas Tev nevajadzīgs un netīrs. Un tad Tu uzraksti pareizo adresi tiem žurnāliem, kuri tad piesūtīti Vidsmuižas pārraudzības biedrībai, jo katrreiz viņi iet uz Nagļu pastu un tad ir jāpāradresē.
Sals ir mazinājies, ar to arī ir labāk lopiņiem, sevišķi vistām, jo ziema viņām pagāja kā īstā cietumā. Cik sliktu gan ir ziemu pārdzīvots, jo nav labas vai piemērotas kūts. Govis pašlaik ir visai cieši, ar martu Bangai jāgaida mazulīts, citām vēlāk. Aitas dzīvot, cūkas kūtī, uz riju neesam pārveduši, jo iestājās atkal aukstais laiks un tās vēlāk piesūtītās aitas nocirpām, tā tad rija par aukstu un drīzi varbūt no tām vecajām aitām vienai būs maziņi, tad te jau labāk būs uzmanīt un kopt. Kūti varēs uzturēt sausu, arī vēdināt varēs, tēvs solās ietaisīt logu un galvenais labums te būs, ka varēs katru dienu laist svaigā gaisā un saulē. Un to pašu cūku pirms Lieldienām būs jākauj, tad vienīgais sliktums, kas būs, cūku mēsli, kuri paliek kūtī. Ko Tu teiksi par to? Jo tagad vest uz riju man liekās nebūs visai labi, jo tagad drīzi nāks mazulīši.
Bet vislabāk, ja Tu vari, tad atbrauc pats uz mājām, būs daudzi kas cits jāpārrunā.
Tad neaizmirsti atvest Tīrumnieku Smoču Pētera tai cūciņai apliecību, kuru pirka Vidsmuižā. Bija pie mums un teica, ka Tu esot teicis otra mājās atstāšot, mēs izmeklējām, bet velti, tā tad ja nebrauksi, tad atsūti pa pastu.
Stase par šuvēju nav gājusi mācīties, jo pašlaik nav naudas, kaut laiks būtu pats izdevīgākais. Mēnesī jāmaksā 10 latu, tā kā naudas pašlaik nav, tad no mācīšanās nekas neiznāks. Tad Kalnasētas nama māte nomira, šodien bēres, arī mūsus prasīja, bet slikta ceļa dēļ neaizbraucām. Arī Kalnu Meļņu vecais tēvs miris, Tu jau viņu pazini, tas kurš ciemojās pie krustmātes.
Vairāk nekas nenāk prātā!
Apciemo, gaidīsim! 
Tavs māšels: Vaļuks.
Lazdainē
28. feb.
Nervi ir saspridzināti līdz pēdējam. Ak, kamdēļ, kamdēļ būtu dēļ sveša cilvēka jāuztraucas – bet ko tur var darīt, kad tu tāds esi, būtu jau labi, ka visu varējis ar vienaldzību laistu garām.
Nevaru ciest netaisnību un zobgalību ar kādu viņš skatās uz cilvēkiem. it kā viņš būtu tas labākais un gudrākais.
Līst asaras – un tad zinu, cik maz, maz ir tādu īstu un patiesu cilvēku.
Nu tikai šogad sāku pazīt dzīvi, īsto dzīvi – tā ir briesmīgi nežēlīga un netaisna.
Lazdainē
29. feb.
1940. g.
Ir brīnišķa ziemas diena, vēlāk gan sāk puteņot, kad eju uz pastu, tā ir galīgi pārvērtusies. Vējš auro un puteņo par traku. Pastā man nekas nav, kaut arī nav no kā gaidīt. Vienīgais draugs Broņka un mīļais Almuks.
Aizeju pie Lovkādes, pie viņas ir Alozīšu Vera, jauka, diezgan simpātiska meitene, bet nav uzticības cienīga, mīl drusciņ vairāk"
1475539,"B. 
Lazdainē
14. aprīlī 1940. g.
Ja teiktu...
Ja man kāds teiktu:
Tavā ceļā nebūs zvaigznes vairs nevienas
Un tumsai līdzīgas būs visas tavas dienas
Es nebaidītos es tomēr tālāk ietu
Un dzīves prieks man aizpildītu gaismas vietu.
Un ja man teiktu:
Tavā ceļā neplauks vairs nekādi ziedi
Tas būs kā tuksnesis, kur smilktis dzēš katru taku
Es dzīvi nenolādētu es mirt negribētu
Es savas dvēseles ilgas puķu vietā sētu.
Bet ja man teiktu:
Tavā ceļā vairs neviens negadīsies
Kas Tevi, draugu sauks, kad glāsts ap tevi vīsies
Man kājas, rokas sastingtu un krūtīs elpas trūktu
Es dzīvi nolādētu un sevīm nāvi lūgtu. 
Es dzīvi nolādētu un sevīm nāvi lūgtu...
Broņka, labais draugs, ja Tu tāds esi, kurš ir cienīgs.
Tas ir tik baigi un drausmīgi – bet tur slēpjas tik daudzi dzīves patiesības...
Broņka, labais draugs – ja Tu tāds esi, kurš ir cienīgs nest to dārgo vārdu ""Draugs"", tad atbrauci uz Jurģiem 23. ap.
Ja Tu esi līdzcietīgs kā draugam, tad izpildi manu lūgumu, vienīgo vēlēšanos – atbrauc.
Tad, tad stāstīšu visu, kas ir pāršalcis manu sirdi...
Ar savu atbraukšanu Tu darītu tik daudzi laba priekš manīm, ka man liekas pat pietrūkstu vārdi, ar ko Tev pateikties.
Bet ja Tu esi bijis liekulis – un sauktais draugs, Tev nav draugs – Tu nevarētu būt līdzcietīgs, nevarētu izpildīt manu vienīgo vēlēšanos.
Tad, tad.... Es dzīvi nolādētu...
Uz Jurģiem būs izrīkojums.
Ticu, ka Tu būsi, atbrauksi.
Uz tikšanos
Valita.
15. aprīlī
Lazdainē.
Neticu, ka Broņka atbrauks. Ak, kamdēļ dzīve ir tik drausmīga, kamdēļ visi ir nostājušies pret manīm, nevaru rast tam visam attaisnojuma –
 un kā tas viss beigsies. To visu teiks Jurģi. Esmu neziņā."
1475545,"Lazdainē
6. okt.
Dārgais Almucīt! 
Nedomāju tik ātri saņemt no Tevis vēstuli, biju gandrīz pārsteigta.
Lasot iezogas asaras, ak Tu labiņā...
Šodien sirds ir pilna līdz malām... Un Tu tik tālu! 
Šī diena pagāja nemiera pilna, pelēka un drūma, biju baznīcā, gribēju rast kaut tur mieru – bet atradu pretējo – vēl lielāks radās dvēseles nemiers un ticība dzīvei un cilvēkiem...
Pagājušo svētdien Ans. nebija – 
piemuļķoja... ticēju – liekulim... Fuj, fuj, cik tas riebīgi, muļķīgi.
Tā ir, īstenībā negribu tam ticēt.
Bet tas ir bijis, pagājis un pārdzīvots. Nedēļa pagāja kā miglā, dienās vēl vieglāk aizmirsos, bet vakaros neatstāja bijušais pārdzīvotais.
Vienreiz redzēju ejam pa gabalu, sirds nodrebēja...
Arī šodien baznīcā gāju, domāju, ka nebūs, būs Varakļānos – bet ieraugot viss apmiglojās. Kamdēļ, kamdēļ man tas jāredz!...
Domāju nespētu vairs ar to runāt, jo tā piemuļķošana kā drausmīga nakts neatstāj mani.
11. okt.
Ar rakstīšanu neveicās, dienas paiet vienā darba steigā. Darbā sastrādātās rokas sāp. Sirds ilgojās... Vienīgais mierinājums – miegs, tas atsvaidzina saspīlētos nervus, rītā ceļoties dienas lieks gaišākas, vienīgi vakari tie mani nomāc, ka pat nespēju Tev rakstīt.
Šovakar biju pastā sastapu Ans. Pagāja gabaliņu līdzi – liekulis! 
Tik vienīgi gaišā mēneša, zvaigžņotā rudens nakts glaudās man klāt...
Un man bij tik labi, vienai pieviltai, atstātai, izmuļķotai... Rokas stiepās kā lūgšanā pretī zvaigznēm... Ak, daba, mīļā daba, neļauj man iet bojā – un lūpas mehāniski atkārtoja Ans, Ans...
Pietiek. Zinu, Almiņ, Tev šo vēstuli lasīt nepatiks, jo kādreiz Tavi teiktie vārdi mani ļoti aizskāra ""Vai Tev nav apnicis raudāt"", toreiz nespēju Tev atbildēt, arī šoreiz nē.
Tik vienīgi zinu, ka Tu man esi mīļa, lai arī būtu ļauna pret manīm.
Uzticos visu, jo nespēju viena panest tās vētras, kas brāzās man pāri.
Mīļā Almiņ, zinu un saprotu – 
Tevi nospiež materiālais stāvoklis, bet tur es varu tik maz maz palīdzēt – vienīgi līdzjust kā tuvākam un mīļākam draugam.
Apsolos palīdzēt, cik varēšu, kas būs manos spēkos.
Domas ir izbārstītas, nespēju sakarīgi pat rakstīt. Piedodi, citā vēstulē domāju laboties. Nogurums, nespēju rakstīt. Ar labu nakti!
Daudz bučiņu! 
Tavs Valucīts."
1475529,"Iet atmiņā izrīkojums. Jā, tagad zinu, ka ne vienam neesmu mīļā.
Vienīgi kas palika atmiņai ir ""zvaniņš"" ar kuru daudz maz sapratāmies. Man patika viņa vaļsirdība, lai ne visai liela. Un viņa piemīlība un gaišie smaidi...
Un vēl mīļā Almucīte, ar kuru dejojām visu vakaru. Viņa cieta – man bija tas, bet ko tas varēja līdzēt, kad viņš tā gribēja – ""lai viņa cieš"".
Viltus
Ak, es esmu visiem nīsta
Tā kā aukstais ziemeļvējš
Zinu cilvēkiem nav īsta
Siltuma ko sirdis dveš.
Ļauni uzglūn tā kā vilki
Viltus uguns acīs deg.
Sirdis nepaņems to ilgi
Viltus sāpēs plēstas bēg.
Tāli sniegainajos laukos
Kur dimantkalni saulē viz
Tur meži jauki brīnum jauki
Sirdī gaišu dienu nes...
Valita
Lazdainē
Skaidrīt! 
Ir brīvs laiks un varu Tev rakstīt. Nedomāju, ka Tu man kādreiz rakstīsi. Tava vēstule izrāva no ikdienas, lika atcerēties bijušo un lika domāt daudzi, bezgala daudzi, mēģināšu rakstīt.
Bet kā tu to visu sapratīsi, to nezinu...
Skaidrīt, atceros tā bij saulaina svētdiena, ka Tevi redzēju pirmo reizi pie baznīcas. Tu stāvēji koku paēnā, biji vēl sveša, tur Tava apstarotā seja man likās mīļā, nezinu kamdēļ...
Jā, es daudzi atceros un vēl vairāk tagad, kad klusu to pārcilāju. Pārcilāju to, kas man liekās bija jauks un viļņojošs, kā saules pielijušas druvas pusdienas tveicē – jā, Skaidrīt, Tu tāda biji, nu reizē ar jauko un saulaino vasaru aizgāji un aizmirsi visus...
Ne jau tas mani apvainoja, nē! Dzīves rats griežas un aizrauj līdzi visu, arī Tevi – bet sirsnību un draudzību ne katreiz. Nu bet šoreiz tas bij citādi...
Skaidrīt, Tev uzticējos un ļāvu Tev ieskatīties dziļāk sirdī... Jo ticēju, ka Tu esi uzticības cienīga – bet Tu nesaprati vai negribēji saprasti. Tas Tev liksies smieklīgi, ko tagad rakstīšu, bet man tas nav...
Skaidrīt, vai Tu visiem stāsti, kas kādreiz plosās un mājo Tavā sirdī? Domāju, ka nē, bet ja to dari, tad draugiem, uzticamiem draugiem, arī es to darīju, jo Tevi tādu domāju –
 tās bij manas muļķīgās dzejas – bet ar tām saistās daudzi, daudzi, ko nespēju vārdos izteikt...
Uzticējos Tev un ļāvu Tev ieskatīties dvēseles dziļumos, ticēju, ka Tu sapratīsi mani, manu trauslo dvēseli –
 bet biju vīlusies... Tu iedomāji, ka es ar savām dzejām gribēju palepoties Tavā priekšā."
1475541,"Lazdainē
1940. gada 31. jūlijā
Pagājušo nedēļu saņēmu no Lejas vēstuli – tā ir ienesusi manā sirdī klusu nemieru, ko nedrīkstu pagaidām teikt ne vienam, arī Almai, jo pate sevi nesaprotu... Tik vienīgi biežāk kā citām reizēm rit asaras...
Gaidu 15. augustā, ceru redzēt, tad arī Almai būs jāstāsta.
Lazdainē 1940. gada 6. augustā
Sirds ir pielijusi skumjām. 15. aug. netiks uz Varakļāniem – vai tas lai būtu liktens vai dzīves ironija... Cīnīties vai ļaut tam visam iet savu gaitu.
Nezinu, tik vienīgi asaras ir nevaldāmas, jo sirds ir pārpilna...
Leja, par to jau nedrīkstu domāt – ak, kaut kā varējis to izmest no savām domām, bet tas ir tik grūti...
Būtu jau to varējis labāk izmest no savām domām, jau kaut drusciņ zinātu, ko domā Ans.
B. L.
Lazdainē
1940. gada 30. jūlijā
Klusi sveicot! 
Tik grūti rast vārdus, kad sirds ir tik pārpilna...
Pilna no saules pārlijušām dienām, no vasaras klusajām silt miglotām naktīm, kurām cauri kā mūzika skan dziesmu simfonija.
Pilna no klusiem ilgu sapņiem, kuri pāri visam klejo kā izbārstīti ziedi... Tik nav kas tos lasītu – saprastu.
Mūzikas melodijas mijās kopā ar atmiņām, kuras kādreiz ir bijušas jaukas. Tās vīsies krāšņajā ziedu vainagā, ies dzīvei līdzi, ņemdami sev visus saulainos mirkļus, cēlus un labus draugus – tādu domāju arī Tevi.
Paldies par atcerēšanos. Tava vēstule bija pārsteigums – jo tādu kaut kur dzīvojošu Vaļu reti kas atceras. Tā izklīdināja manu kluso mierīgumu un klusi dzirkstošais prieks atkal sedz pelēko ikdienu.
Manas dienas aiziet darba steigā, atrodos un dzīvoju klusā lauku stūrītī, kur vienmēr biju jutusies tik labi, bet tagad liekās nevaru tā dzīvot kā līdz šim – kaut kas nav tā kā agrāk, bet kas īsti to nevaru pateikt.
Atsūtītie uzņēmumi ir jauki. Pateicos ļoti. Tur ir ziedi, saule un prieks – tas pats skanošais prieks, ko dzirdēji Jāņos.
Ja brauc garām Lazdainei, iegriezies.
Gaidīšu! 
Uz tikšanos! Vaļa."
1475533,"24. feb.
Sestdiena, darba daudzi, mazgājām grīdas, bet vakarā ejam visi vannā.
Cik jauki un patīkami ir sēdēt tīrā un siltā istabā, izgājušam no vannas, un vēl pie tā visa brīnišķīga mūzika...
Un tad nāk atmiņā pagājušais tāds lielu pārdzīvojumu gads, asaras sariešu acīs, bet tomēr tas dzīvē bij vērtīgāks kā šis tukšais un visiem nīstais. Ak, tad tāda ir dzīve, tā grib paņemt un nolaupīt visu labo.
Nē, to gan viņa nepaņems.
Neviens man neatņems šo siltumu un maigumu, kas pilda mani šovakar.
Cilvēki ir ļauni un tādi arī to darbi, bet lai, zinu mana sirds ir gaiša un tīra, un viņi neko man nevar padarīt...
25. feb.
Svētdiena. Almai vārda diena, domas kavējās pie viņas – nezinu vai viņa ir sajūsmināta par manu dāvanu. Vai viņai es esmu tik pat mīļa kā viņa man, to nezinu. Jābrauc uz Gaigalavu uz aizsargu sanāksmi. Gabalu pabraucam, bet slikta ceļa un laika dēļ braukšana jāatliek.
Laiks ir briesmīgs. Vējš trako un sniegs puteņo. Aizeju līdz pastam un piezvanu Bernānam, paziņoju, ka uz sanāksmi nevaru ierasties.
Tik pēc pusdienām esmu jau mājās un varu sēdēt siltā istabā.
Sirds ir tik viegla un pilna sajūsmiņas un reizē arī sāpīgu atmiņu. Laukā vētra trako un jauc zemi ar debesīm kopā... vienīgi drusciņ nepatīkami, ka šodien nevarējām ierasties uz aizsargu sanāksmi.
Domas atkal aizpeld pagājušā gadā, kurš līdzinās šai vētrainajai dienai – tieši tāda vētra ir pāršalkusi manu sirdi, bij pārdzīvojumi, lieli pārdzīvojumi. 
Nezinu kamdēļ liekās, ka tādi vairs nebūs nekad, nevarēšu vairs tā aizrauties un mīlēt –
 kaut gan katrreiz mana mīla kaut ar neapzinīgi, tomēr tika samīta zem kājām –
 tīri man un manā sirdī tā bij tīra un pilna jaukiem sapņiem un idejām, kaut gan zināju, ka tas viss ir tukšie neaizsniedzami sapņi – un tā reizē ar mīlu un vasaras  gavilēm bija ciešanas...
Liekas visi pārdzīvojumi it kā ir klusi un tīri apslēpti dvēseles dziļumus un kuri vairs necelsies augstu zilajā tālē, bet gan vīsies neaizmirstamajā atmiņu vainagā. Viens tomēr vēl liek reizēm sirdij nodrebēt, tad kad radiofons atskaņo deju mūziku – tad nāk prātā ""Ziedonis"". Jaukais, brīnišķais ""Ziedonis"".
Tā mīla bij pārāka par visām –
 tā bij cēla un tīrā kā tagadējais zilganbaltais sniegs un zvaigžņotās debesis. Ak, kaut vēl tā nāktu un uzsmaidītu vēl!... Tad dzīve liktos vērtību pilna – un viss būtu laimes un gaviļu pilns.
Bet apzinoties to, ka tas nekad nenotiks, sirds lūst sāpēs. Nē, nē tas nekad nenotiks! Ak, Dievs, žēlo salauzto sirdi! 
26. feb.
Šodien nervi ir saspīlēti un dzīve liekās netaisna. Atnāk meistars, lai labotu Almas riteni, jo mājās viņiem nav rūmes un arī vajadzīgo rīku. Nezinu, kamdēļ viņa klātbūtne mani dara nervozu.
Saņēmu no Almas vēstulīti, kura man ir mīļāka par visām. Viņa ir laba, laba arī pret manīm –
 domāju, ka mūsu draudzība nekad neirs, kaut gan skauģi mūs grib šķirt, bet tomēr tas ir velti, jo mūsu sirdis ir gaišākas un arī augstākas zinātnes pakāpē. Lai, bet mēs vēl esam stipras, lai cīnītos un izcīnītu to labo, kas dzīvē ir. Un to mēs panāksim. Nebūs tādas vētras, kurai mēs padotos."
1475544,"1. oktobrī
Dzīve liekas nenozīmīga un tukša.
Jaunība jau garām – un tā sevī neslēdz pat nevienu skaistāku un jaukāku sapni – 
vienīgi sāpēs –  kamdēļ tā?..
Un tad liekās, cik Vēč Veriņa ir laimīga, tai ir mazs meitēns... un tad neviļus sāk ritēt asaras – 
bet tu, nederi nekam – vienīgi no visiem ienīsta, arī no Ans. Un visvairāk tas mani nomāc...
Sirds ir pārpilna, līst asaras...
2. oktobrī
Darbā gribu aizmirst visu. Strādāju, bet nespēju, domas kā lietuvēns mācās virsū. Piespiežu sevi mazāk domāt par Ans. – bet ir grūti, grūti...
Pasprūk vista, ir lielā gabalā, ka skrienu nu tai pakaļ, lūdzu Petruli palīgā – neiet. Ne Stepanei, Ne Lovkādei pašlepnums neatļauj lūgt.
Skrēju līdz pēdējam, saķēru. Pārpūlēšanās skrējienā un briesmīgais rūgtums, kas sacēlās sirdī – smacēja nost, gribējās raudāt, bet asaras nelija.
Tik pārejot mājās slīgu asarās, ilgi nevarēju atgūt mieru.
Vai tā nebij sazvērestība? Vai tas nebij briesmīgais naids..
Un ko es kuram būtu ko ļaunu nodarījusi.
Nezinu – nu varbūt nekad nedabūšu zināt.
Arī Ans. ir ļauns, tāds pats – 
kā visi citi – un es vēl domāju par viņu...
Ziedoni! Ziedoni! Tu biji citāds – Tu un tavi smaidi un gaišās acis ies līdzi dzīvei...
3. okt.
Vakar iebrauca tehniķis, naktī Aļozs. Kartupeļus raktu neeju, vāru pusdienas. Ejot pēc kāpostiem, redzu ejam Ans.
Sirds nodreb... krūtīs gāž kaudzēs, trūkst elpas – 
bet lūpas mehāniski atkārto – savaldies, muļķa dēļ... Nav vērts liet asaras...
Tomēr nespēju līdzsvarot sevi..
Pārejot mājās, aiz asarām neredzēju pat, kas ir jādara.
Cik miglainas un drēgnas liekās visas dienas.
8. okt.
Vakar biju pie Ans. Drusciņ neērti jau bija iet pie viņiem, bet tā kā biju apmierinājusies ar esošo, tad gāju. Man liekās viņš bij savādāks kā citām reizēm.
Izmantoju izdevību, bijām divatā. Runāju. Viņš atzina savu vainu. Bija jauks uzņēmums, lūdzu vienu, apsolīja tik citu reizi.
Gabaliņu pavadīja mājās.
Lai tie bij tik daži vārdi, kurus pārmainījām, tomēr sirdij palika vieglāk."
1475532,"Cik labi, kad ir draugs, draugs gaišs un saulains kā pavasaris...
Almucīt, dažreiz jūtos tik vientuļa, vientuļa un tādās reizēs gribētos dalīties ar visu, stāstīt un uzticēties Stasei – bet viņa ir noslēgta sevī un ne visai grib man visu uzticēt, un tad man paliek tik skumji, ir jāraud. Vai es viņai esmu ļauna un neciešama, to nezinu, laikam neesmu uzticības cienīga. Man gan viņa ir mīļa... Tai varētu uzticēties visu, ja tik viņa būtu piemīlīga un vaļsirdīga. Es ilgojos mīlas, glāstu un gaišu sirdi – kaut pate tāda neesmu.
Un tad man atkal jādomā par Tevīm, kaut arī esi tālu, tomēr zinu Tu mani sapratīsi, kā draugu, uzticamu draugu, jo tāda gribu būt!
20. feb.
Cik gaiša un saulaina ir šī diena. Saņēmu no Tevis mazu, bet mīļu, mīļu vēstulīti. Biju priecīga un lasīju ar sajūsmu, pat asaras iezagās...
Ak draugs, mīļais draugs, cik labi, ka Tu to lietu raksti. Mēģināšu būt citāda. Jā, tāda biju, tas nav labi, bet to jau var labot.
22. feb.
Cik savādi, dažreiz esmu sajūsmināta liekās par neko. Tā bij arī šovakar. Gāju uz pastu, bija labi tumšs, klusas gaviles pildīja sirdi, domas tik gaišas, tik tīras, līdzīgas zilgan baltam sniegam. Ak, es nespēju to vārdos izteikt.
Man viss liks tik rožains un mīļš.
Un dzīve tik bezgala plaša! Kā sniegotie lauki tad aizkursēs viss, viss – tik salda vēsma pildīja sirdi, kurai pretī stiepās rokas...
Pretī dzīvei, lai kādai, vai tā būtu saulaina kā pavasara diena vai tumša baiga un vētraina, viņa liekās mīklaina, neizprotama – bet reizē arī interesanta. Ko es tik daudzi te pasaciņu rakstu, apniks lasīt, bet man gribējās rakstīt, stāstīt visu.
Ja atron par vajadzīgu, pasveicini Z. Valucis.
Gaidu no Tevis daudz saldu bučiņu.
Lazdainē
23. feb. 1940 g.
Biju Varakļānos. Gribēju sastapt Almu, kuru arī sastapu, bet tik ceļā jau uz mājām. Žēl, ka nevarēja tuvāk apjautāties, jo bija Levkāde un citu klātbūtnē mums nav ko runāt. Drusciņ gan, esot vienas dzīvoklī, ieskatījos viņas dienas grāmatā.
Jā, viņa ir iemīlējusies... Cik savādi un to viņa man nav teikusi. Pēdējās dienās viņai ir sācies romāns, liels romāns. Aizvedu viņai vārda dienas dāvanu, kuru iedevu viņas saimniecei, lai to nodotu tik svētdienas rītā, tieši pašā vārdā dienā, viņa apsolīja.
Braucot mājās sastapu arī mīļoto Almuku, viņa gāja no skolas, gabaliņu pabrauca ar mums, bet valodas bija nenozīmīgas. Liekās to viņa nezina cik tā man ir mīļa... Ceļš uz mājām, bija īss, jo visu ceļu domas kavējās pie Almas un viņa...
Pret Lovkādi mana draudzība ir atsalusi, jo viņa nav uzticama – nav arī uzticības cienīga... Bija draugs, uzticējos, bet viņa mani izsmēja un citu priekšā nicināja – draugs. 
Nē, tā nedara draugs, tas nav draugs!
Tas bij vasarā, kad mana sirds bij pielijusi ar gavilēm un prieku –
 un reizē raudāja un lūza sāpēs. Viņa zobojās par manīm – draugs zobojās par manīm... Un tad man pietika... Nekad viņa draugs man nebūs! Jo tāds nav īsts draugs.
Un tā, braucot mājās, es salīdzināju abus savus draugus, bijušo un esošo un cik liela starpība starp abām raksturā un dabā.
Mājās jau gaidīja. Istaba bij silta un patīkama, darbs arī bij mīļš, vēl ilgi sēdēju un strādāju.
Drusciņ arī sāpēja sirds, jo Lovkāde stāstīja, ka es esot visiem ienīsta. Bet ko ļaunu es esmu darījusi, sev gan, bet citiem nē. Un tā man bij jādomā par dzīvi, netaisno un netīro dzīvi, tagad zinu, tikumu dzīve nevajag."
1475547,"P. S.
Stasuks sirsnīgi sveic.
Sveicini Tekliņu un skūpsti to, arī Jūlu sveicini. Pašlaik atronos pastā, gaidu, jo te norunāts, liekās, ka atkal nebūs.
Bet te varu gaidīt, jo nav jāsalst kā pagājušo reizi. Iešu līdz Tavam mammukam, tad varbūt vēl ko rakstīšu. 
Ir kaut kas jāraksta, jāsimulē, lai nenodot sevi, Soņas nav, tad būtu labāk. 
Ir nojauta, ka nebūs.
Tā ir likteņa ironija! Kamdēļ vienmēr tā, bet ne citādi.
Vairākas reizes esmu sapņojusi par Tevi un Zvaniņu. Jūs vienmēr kopā. 
Lazdainē
10. nov.
Dārgais Almucīt! 
Strauts klusu burbuļoja, kad gājām mājās. Cauri lazdām rēgojās noejošais mēnesis. Tik vienīgi zvaigznes nakts salā stāvēja kā sastingušas. Kaut kas sirdī dziļi smeldza, sāpēja – tās bija atmiņas par ""Ziedoni"" – jo blakus gāja tas, kurš tik ļoti, ļoti līdzinājās ""Ziedonim"".
Mēness bij jau nogājis, ka gājām pa upes krauju. Upe likās baiga, jo dienu bij noslīkusi viena meitene.
Jā, Jancis ir jauks, piemīlīgs zēns, esmu sajūsminājusies, viņa smaidi ir tik gaiši, pievilcīgi. Viņa gaita ir – ""Ziedonis"".
Biju Rikavā – izrīkojumā.
Jancis bija, ar kuru dejoju pirmo deju, ar to pavadīju lielāko vakara daļu un reizē gājām mājās. Viņa mājas ir blakus Veriņas.
Jā, tas bija tik zēns, par kuru arī šodien domāju. 
Atmiņas kopā ar šī zēna gaišajiem smaidiem un brīvo valodu ir, kas liek sapņot tukšus, neaizsniedzamus sapņus.
Mēģinu no visa tā atraisīties, aizmirst, bet nezinu, kāda vara to neļauj.
Ans. nobāl tā priekšā. Šodien Ans. redzēju baznīcā, atkal ilgas pie tā, bet zinu, tiekoties ar to, būs vienaldzīgs kā tas vienmēr ir bijis.
Šodien būs večerinka, bet es nemaz nezinu, vai iet vai nē, jo domas ir citur...
Mīļais Almucīt, dzīve un cilvēks ir tikai tad labi, ka mums viss veicās un ir visa pa pilnam – bet, kad neveiksme un trūkums spiež, tad liekas tam ir visi vainīgi.
Jā, vakar Tava mamma mūs nonicināja cilvēku priekšā. Tas bij man negaidīts, nepelnīts pārsteigums. Droši vien arī Tev viņa ir par to rakstījusi.
Ak, Almiņ, man tikai par to sāp sirds, sāp tik ļoti, ļoti – 
un ja arī Tu tā domā – tad...
Tad – tad es dzīvi nolādētu un sevīm nāvi lūgtu!...
Nespēju līdzsvaro sevi, lai vēl ko Tev rakstītu.
Ar bučiņu! 
Tavs Valucis"
1475538,"ja tas būšot pa spēkam.
Tas ir un tamdēļ ceru, ka Tu izpildīsi.
Mīļā Almucīt – tas ir Tavs romāns, no kura ir Tev jāizvairās, lai Tu kaut pieklājīgi varētu nobeigt skolu. Tici, tas nebūs grūti. Tu pate atzīsti, cik daudzi tas kaitē Tavām mācībām – bet ja tas tā turpināsies līdz skolas beigām, tad arī es šaubos par Tevīm...
Zinu, cik daudzi nemiera un satraukuma sev piespiest to, mēģini kaut drusciņ attālināties no viņa.
Lieci viņam saprast tavu ļauno skolas stāvokli – domāju viņš atzīs Tavu rīcību par pamatotu.
Zinu, aizmirst to Tu nevarēsi, bet to jau neprasu, tik kaut drusciņ attālinies no viņa līdz skolas beigšanai.
Pēc tam vēlu Tev klusus laimes brīžus!...
Ja viņš būs vīrietis, vīrietis, kurš pazīst sievietes dvēseli – tad klusu nemanot līdzi dzīvos Tev. Un Tev laimīgi beidzot skolu atkal sniegs pretī Tev savu pacietīgā drauga sirdi – kurai cauri smaržos pavasaris.
Mīļus sveicienus Tavā gadu maiņas dienā! 
Raksti, mīlulīt, gaidīšu! 
Sveicini ""Zo"".
Valita.
Smiekli pieder cilvēkiem kā saule debesīm. J. Ezeriņš.
Baltās rozes nozied manā dārzā
Velti lūpas tavu vārdu sauc
Tevi gaidot sirds man klusi zvana
Un kā gurdie putni ilgas trauc
Ak, cik jauki un cik rūgti gaidīt
Gaidīt to, kas nekad nenāks vairs
Cauri asarām un sāpēm smaidīt
Kamēr pēdējs vakars blāzmo dairs.
Dienas iet kā baltas mākoņ laivas
Vakari kā melni dūmi kūp.
Sirdij skumjas līdzi izkliedz kaijas
Līdzi ziediem pirkstus mīla drūp...
Vētra kokus noliec naktī baigā
Aiziet vilciens otrs, tad nu trešs
Es vairs nestiepju Tev pretī rokas
Visa dzīve un Tu kļuvi svešs! 
Tikai sirdi kā pēc laimes lozes
Savāds miers un klusums iestājies
Un vienalga – zied vēl atkal rozes
Vai par visu viegli pārslo sniegs.
F. L. 15. Maija ielā Nr. 3. Ludzā.
28. jūlijā vārda diena Eustahijām, arī mana."
1475540,"A. 
Lazdainē
16. aprīlī.
Mīļulīt! 
Maz drusciņ arī Tev. Taisījos uz Bikavu kā saņēmu vēstulīti, priecājos. Bikavā biju izrīkojumā, gāja brīnišķi! Dejoju visu vairāk ar to kaprālīti, kur pašās beigās mani lūdza Jaungadā. Vai atceries? Par to biju sajūsminājusies. Viņš dejoja jauki un kā pirmie katrreiz uzsākām dejas. Tas bij pretstats Varakļāniem un Nagļiem?
Bet nemiers par ļaunajiem cilvēkiem neļauj domāt par pagājušo jauko vakaru, arī sapņot jau nedrīkstu.
Necik daudzi nerakstīšu, bet gan gaidīšu Tevi uz Jurģiem.
Būs izrīkojums, tas neko nesola ne man, ne Tev. Par sevīm Tu izšķīries pate, vai braukt vai nē, tik vienīgi man būtu liels prieks par Tavu atbraukšanu.
Broņkam aizsūtīju vēstuli, lūdzu atbraukt, bet neticu, vai tas izpildīs manu lūgumu.
Uz tikšanos.
Tava Valita.
Lazdainē
Ir pagājuši Jurģi un viss nemiers, ko tie ienesa manā sirdī.
Bija Broņka – Juru priekšvakarā ieraugot to ritēja prieka asaras – tomēr, tomēr vēl ir labi cilvēki.
Izrīkojums pagāja bez kādiem izteiktajiem draudiem. 
Tik vienīgi dzīves smagie situmi neļauj vairs tik gaiši skatīties dzīvē – jo tie ir atņēmuši daudzi.
Ticību dzīvei un cilvēkiem.
Uzticību draugiem –
 arī Broņkam nevarēju ļaut visā pilnībā ieskatīties manā sirdī – jā, tāda ir dzīve! 
Kaut gan – stipras straumes neprasa sev ceļu arī jūrā...
Gribu būt stipra, uzvarēt visu, iet visam cauri ar paceltu galvu.
Ar smaidu uz lūpām iet pretī nāvei, nepadodies skumjām asarām, tās vairāk tik grūž postā.
Nāk prātā kādreiz rakstītais Broņkas izteiciens –
Dzīvo un cīnies, uzvari vai krīti."
1475514,"Lazdainē
1. sep.
Mīļā Lude!
Mūzikas melodijas vijās kopā ar atmiņām, ar atmiņām, kuras kādreiz ir bijušas jaukas, brīnišķi jaukas – līdzīgas šai mūzikai...
Mājās dzīvojot aizmirstās šī pelēkā un rūpju pilnā ikdiena. Un tad dzīve liekās tik varena un plaša...
Bet tad nāk īstenība, sirds sažņaudzas sāpēs un dažreiz pat izmisumā...
Šodien tik silts un jauks vakars, pa atvērtu logu var sadzirdēt kuļmašīnas dūkoņu – rudens.
Tik neticami ātri viņš ir pienācis. Lai ar rudens, bet tomēr prāts ir jautrs un gavilējošs. Sirds līdzi lido mūzikas melodijām, paceļas pār visam... Un tur ir tik labi, labi – dzīvot sapņu valstībā.
Mīļā Lude, cik būtu labi, ka Tu būtu te pie manis – man liekās es stāstītu visu, kas trako manā sirdī...
Cik brīnišķi dzied radiofonā! Man nāk atmiņā brauciens no Rēzeknes līdz Dricāniem, tas bij jauks – dziesmas tāpat kā šovakar...
Visi guļ saldā miegā. Stase ejot gulēt lika Tevi sveicināt.
Par daudz tālu iegāju sapņu valstībā. Bet sapņot var tik jauki pie dziesmām un mūzikas. 
2. sep.
Tas mūžīgais miegs vakar ievilka gultā, tā nenobeidzu vēstuli. Bet šodien jāiet darbā kartupeļus rakt, mēģināšu kaut kā nobeigt.
Zini ko, Lude, es gribu Tevi apciemot 7. sep., lai 8. sep. kopā ar Tevīm braukt uz Rēzekni. Tu droši vien brauksi, jo lieli svētki. Arī es ilgojos pēc tiem. Mēs runājāmies gan vairākas es, Alma un Lovkāde, mēs ar Almu gan noteikti brauksim, bet Lovkādei ir sliktāk, jo nevar nekur sadabūt riteni. Ja viņa kaut kur dabūs, tad arī viņa noteikti brauks, viņai arī ļoti gribās. Viņa gan dzīvo pa klānu ar visām raibaliņām, naktī ejot jautri kā jau pieguļā.
Mēs ar Stasuku tīri labi jūtamies arī pa mājām, tik salds, salds ir miegs pēc dienas darbiem.
Rīt būs pie mums mācītājs, nezinu, vai tiks aiziet uz baznīcu, būs Stase jālaiž uz to Rēzeknes rēķinā.
Tā tad mīļā, Ludiņ, gaidi mūs ar Almu 7. sep. vakarā, gan jau varbūt kādā šķūņa kaktiņā atļausi pārnakšņot. Varbūt arī būs Lovkāde, par to nezinu. Gaidām Tevi rīt Nagļos, jo Tu esot solījusies kādu svētdien atbraukt.
Sveicini visus paziņas un visus savu ģimeni.
Uz tikšanos! 
Valija
Eduards Vainags
Viena vasara
Viena vasara – atkal ir projām...
Vēji pagalmā mirdzīgi smej
Garām zilgajām debesu logam
Baros putni pret dienvidiem skrej.
Un te pēkšņi kļūst sirdī tik skumji,
Domas atmiņu vaiņagus vij:
Viena vasara atkal ir projām!...
Viena vasara..."
1475525,"Pārslas
Pie mana loga kāds teic klusi
Mīļais bērns tu saldi dusi
Un kad skatos es caur tumsu
Redzu tik tur sniegs, tik pārsla.
Domāju tur draugs man saka:
Mīļā nāvei gaidu es
Bet tad atverot man logu
Pārslas īsto vēsti nes...
Tad pretī izstiepju tām rokas
Gribu apkampt, skūpstīt tās
Stāstīt tām kā tāliem draugiem
Cik visiem, visiem sirdis aukstas.
Valita.
1940. gadā
10. janvārī. Lazdainē.
Visi svētki ir aizgājuši klusi un tomēr ar dažādiem piedzīvojumiem.
Uz baznīcu netiku, nevienu dienu netika, tik vakarus nesēdēju mājās... Pirmajos ar Almu gājām pastaigāties. Bija jauka, brīnišķi jauka nakts... Tik gaiša un skaidra kā reti kad. Mēs abas sajūsminājāmies par skaidro zvaigžņoto nakti.. Cik viss likās tīrs un gaišs, sniegs vizuļoja un čirkstēja zem mūsu kājām. Gribējās apskaut visus, būt labai visiem – arī tiem, kuriem tāda liekas neesmu, bet ko lai daru, ka tāda nevienam neesmu – arī ""Ziedonim"". Ak, kaut tam kaut tam varētu būt kaut drusciņ mīļa, bet liekās tāda neesmu, jo viņš ir aizmirsis un pazudis no vasaras draugiem un arī man...
Abas ar Almu uzrakstam viņam mazu vēstulīti. Ejot mājās no pasta liekās biju ierauta vasaras sapņa varā.
Ak kā gribētos to visu atkal pārdzīvot par jaunu. Ak šīs gaišās šīs zvaigžņotās naktis vienmēr man uzplēš bijušo... Aizgājušo vasaru...
Tik vēlu ap pusnakti pārnāku mājās.
Otrajos svētkos arī vakarā ejam pastaigāt abas ar Almu. Šī nakts vairs nebij tik gaiša, bet savs jaukums un burvīgums jau arī bij.
Nakts bij drusciņ miglaina, koki apsarmojuši baltām un vizuļojošām sniega segām. Arī man gribējās tādai būt, lauzu priežu zarus un apbiru ar pārsloto sniegu. Tāda iegāju pastā un pie Brenčoviem,"
1475509,"Atkal ejam gājienā atpakaļ. Ieturam pusdienas un ejam atkal uz pusdienas dievkalpojumu.
Ļaužu ir daudzi, nepārredzami daudzi. Baznīcā netiekam, pat baznīcas dārzā ar mokām. Ir karsti, ejam nodzerties. Pie akas sastopu Rubuli Alozu. Tik drusciņ viņš uzkavējās pie mums, aiziet prom, jo ir sastapis savus draugus. Man viņš ir palicis galīgi vienaldzīgs. Tekla ar Mikalinu par to jūsmo. 
Ejam uz ģimnāziju, lai pēc tam braukt mājās.
Pulkstens 4ros jau esam Aglonas stacijā. Staigājam abas ar Ludi un apskatām cilvēkus un staciju.
Patērzējam ar vienu, otru, bet es ilgojos redzēt to vīrieti, jo viņš nav mūsu kompānijā. Sastopam arī to, uzsmaidām – nu ejam tālāk. Ir jābrauc. Atkal drūzmēšanās pie vagona durvīm. Iekāpu gandrīz kā pēdējā, visas vietas ir aizņemtas, atsēstos Ludei blakus, pretī sēd sveša sieviete, esam pie paša loga. Atnāk Bikavas ērģelnieks un Dricānu ""Onte un Miķelis"".
Tik mans ceļa biedrs nekur nav manāms. Atkal sāk dziedāt. Onte ar Miķeli ir atsēdušies tieši mums pretī, taisa visādus humorus tā kā nevar pat valdīt smieklus, kaut gan nedrīkstētu smieties, jo dzied Dieva dziesmas. 
Vēlāk atnāk arī viņš, tas uzsmaida, arī man tas jādara.
Esmu jautra un pārgalvīga, aizmirstos, ka nedrīkstētu smieties – bet ko lai dara, ka tam visam vainīgs ir tas vīrietis, kurš ir tik ļoti saistījis manu uzmanību.
Bieži, bieži mūsu skati sastopas un mēs smaidam...
Laiks skrej vēja spārniem, ir Rēzekne, jāpārsēst. 
Ir pievakare, silts un jauks laiks, stacijā negribās sēdēt, ejam pie ezera pļavā. Mēs ar Ludi aizejam pie paša ezera. Ezerā brauc divas laivas un dzied, tiem ir jauki – bet mūsu sirdīs ir iegulusi grūtsirdība, gribās raudāt, izraudāt visu...
Sasētamies laivā, te liekas ir tik labi dzestrajā vakara gaisā.
Lude stāsta par sevīm, Oļi, viņa liekas tik mīļa un jauka. Gribās tai visu izstāstīt, kas mani tā nospiež. Bet nezinu kamdēļ to nevaru viņai stāstīt, ja te būtu Alma, izstāstītu, būtu vieglāk sirdij. Tomēr izsakos, ka viņš man ir iepaticies un varētu pat tanī iemīlēties.
Viņa stāsta, ka tas ejot Rēzeknē skolā. Gribās jautāt daudz ko tuvāk par viņu, bet atturos, lai ar to nenodot sevi.
Viņš ir skolēns, jauns, pilns jaunības straujuma un aizrautības –
 un tieši viņā atkal man bij jāieskatās – nu tagad tīri labi zinu, ka tas man bija tik jauks ceļa biedrs, nu ne jau kas vairāk...
Ejam uz staciju, jo tuvojas braukšanas laiku. Nevaru atgūt agrāko jautrību un omulību. Vēl laika pietiekoši, bet kāpam vien vilcienā, lai aizņemt vietu, jo kas to var zināt kā būs vēlāk.
Vagonā ir tumšs, uzmeklējam brīvāk vietu un apsēstamies. Šoreiz esam visas kopā, Made un Lude.
Nevaru nosēdēt, kaut kas nemieram līdzīgs mani vājā. Sāku klaiņot pa vagoniem. Neko no pazīstamiem nesastopu. Eju uz vietu, bet tomēr nekur nevaru rast mieru, gribās to izteikt un izrunāt.
Te nāk viens svešs vīrietis, pielūdzu, lai apmetās pie mums. Viņam patīk mans uzaicinājums un ar prieku iekārtojās pie mums. Bet tas neko nelīdz manai neapmierinošajā sirdī. Tā kaut ko meklē un ilgojas. Neviens to nezina. Eju atkal, ne jau meklēt viņu, bet izklaidēties, sēdēt nevaru."
1475519,"Tu vēlies lasīt manas dzejas, jā, tādas man ir, bet lasāmas ne visiem – bet Tev kā lai tās noliedzu; nu tad lasi vesela un dodi vislielāko un pareizo kritiku.
Tik, mīlulīt, nesmej par tām.
Sapņi.
Sapņi un ilgas te vijas
Laukos kur saule un puķes,
Traucās tie kalnos un lejās
Aizmirstot darbu un rūpes.
Sirdis tad paceļas zilajā tālē
Dzīve tad liekās saulaini spoža
Tev liekās, Tu dejo spožajā zālē,
Tik viegli kā bitīte ziedošā laukā.
Ai, sapņi tie bija
Cik labi tur bija
Tālu pie zvaigznēm
Kur laime, prieki un gaviles lija...
Valita.
Tu lasīsi tikko izceptu vienu dzejoli, kļūdainu un neskanīgu – nu vai to var saukt par dzejoli? Nē, bet ierakstīts, vēl Tev ierakstīšu kādus pāris, lai Tu varētu dot labāku kritiku.
Nezinu kamdēļ, bet Tev varētu stāstīt visu, kas man plosās sirdī, kaut gan esam vēl kā svešas – bet Tu esi tik jauka un piemīlīga. Domāju Tev ir daudzi draugu...
Ak, cik labi tad ir...
Ak māmiņ! (veltīts mātei)
(Izrakstīts no dienas grāmatas)
Šī dzeja ir man kā pirmā manā mazajā krājumiņā, viena no desmit.
Šie sapņi, kurus šodien izcepu bija atkal viena dzeja pie diviem gadiem. Nedomāju vairs dzejot, bet Tu biji tam vainīga, kas liki atkal blēņot.
Šīs kroplainās dzejas. Tagad gan nedomāju, ka būtu pēdējā, atkal esmu iekarsusi tajās...
Dzejniece. Cik tas jauki skan – bet vai es tāda būtu, tad jau notiktu brīnums.
Smaids (veltīts Vilbertam)
(Izrakstīts no dienas grāmatas)
Un šī ir viena no manām labākām, ne jau labāka, bet tā man labāk patīk par visām.
Lai nu pietiek ar to dzejošanu, varbūt viss tas Tevi tik garlaiko.
Labāk pastāstīšu, kā ir pagājis šis laiks.
9. okt. biju pie Almas, bijām viena trīsvienība, es, Alma un viens vīrietis no Varakļāniem – mācītājs. To dienu atcerēšos ilgi. Jo tā bij man pirmā diena, kad biju labi vien iedzērusi. Biju jautra un pārgalvīga. Tā sadzērušās bijām abas ar Almu.
Pagājušo svētdien biju vienās kāzās, kuras pagāja jautri, kaut gan bez kādiem sevišķiem piedzīvojumiem. Tavs Papiņš arī bija.
Un šodien esam ar Stasi vienas mājās un vēl viena meiča. Taisām visādus jokus. Es dzejoju un rakstu Tev vēstuli, bet viņas mācās smēķēt, kaut gan nevienai neizdodas.
Pievakarē biju pastā, atpakaļ ejot bija tik jauki pie prāta kaut gan lietus nežēlīgi lija un dubļi šļakstīja uz visām pusēm.
Nekas tāds interesants un jauks nav atgadījies šai klusajā stūrītī – tik vienīgi sapņi, kas vijās pār katru nodzīvoto dienu un nakti, tie padara dzīvi interesantu un pilnu.
Ak, cik daudz būtu, ko Tev rakstīt! Bet nav vietas un arī miegs velk uz gultu.
Raksti, mīlulīt, ar nepacietību gaidīšu drīzi, drīzi.
Ar bučiņu,
Tavs Vaļuks."
1475516,"lai skatīties kā citu sirdis ir pielijušas prieka un laimes... Nē! To tik nē!...
Un tā abas ar Almu traucāmies neticamā ātrumā uz mājā, jo saulīte bija jau zemu. Pa ceļam piebiedrojās Kurpnieku Reidzāns Antons.
Neapmierinātām sirdīm un gandrīz saīgušas braucām mājās.
Tā diena, ko pavadījām Rēzeknē, ir nesusi tik maz maz.
Vienīgais sastapu jauko Veciņ Veriņu no Rīgas. Ielūdzu 17. sep. pie sevis.
18. sep. 1939. g.
Lazdainē.
Vakar pie mums bija viesības. Viesi bij omulīgi un jautri, bet es nevarēju izkliedēt nemieru, kurš bij iezadzies sirdī.
Pie baznīcas neko tādu nesastapu, kas varētu mani ielīgsmot. Vakarā kad visi viesi bij jau sanākuši, mans skats vienmēr vērsās uz durvju pusi – viens tomēr nebija atnācis – pate nelūdzu, varbūt ar Aloza lūgšanu vien nenāca. Bet ko tur var darīt, kad viņu sirds velk uz citu pusi.
Tas ir Antons, kas ir laupījis manu mieru, nezinu, vai lai tam ticu, vai aizdzenu projām domas par viņu. Nevaru, arī smaidošais nespēj mani ielīgsmot, kur citām reizēm biju laimīga viņa tuvumā. Kaut gan vēlāk, bet tomēr atnāca, liekās intereses dzīts kādi pie mums viesi.
Bet nezinu kamdēļ viņš ir citādāks par citām reizēm. Viņa nopietnība un klusums mani uztrauc. Vai tam pie mums nepatīk – nezinu, arī nedejo. Visi aiziet, viņš paliek manis lūgts. Vai viņš mana manu nemieru par viņu? Ak, to nezinu! Nezinu un nesaprotu, kā viņu ielīgsmot. Nezinu, vai viņam ir patīkami un omulīgi viesu starpā, kurā viņš atradās, varbūt tā viņu dara nebrīvu.
Ap pulkstens diviem naktī visi aizgāja mājās, arī savādais un neparastais Antons, pat ardievas neteica, vienīgi tik ""smaidošais"" palika kā savās mājās un it kā tas citādi nevarētu būt. Tūlīt gāju gulēt, bet vai varēja aizmigt, kad ""sm"" bij blakus.
Nezinu kas bij, vai senās atmiņas vai jauns jūtu uzplūdums, bet tik savāds un tāls bija pret ""sm"" –
 vai arī viņa tuvums un tā elpa aizrāva mani – un ļāvos skūpstiem.
Bet rītā bij nepatīkams nemiers un sirds pārmetumi... Ak, kamdēļ, kamdēļ man vajadzēja ļauties skūpstiem, kad zināju, ka tas manai sirdij nav agrākais – to vietu ir aizņēmis cits. Cieti apņēmos nekad neļauties viņa glāstiem un skūpstiem.
1. oktobrī 1939. g.
Rūžaina diena. Stase taisās uz Varakļāniem, arī man gribētos, varbūt redzētu Antonu, jo visu šo laiku domas visas par viņu, zēnu, kuram esmu tikpat vienaldzīga kā citiem – bet vai tamdēļ lai par to nesaprotu...
Uz Varakļāniem netiek, braucam abas ar mammu uz Bikavu. Vienīgais apmierinājums, ka varēju ļoti sirsnīgi lūgties, sastapu Stefu, kura man patika kā jauka un patīkama meitene, visu laiku kopā staigājām. Skolā mazpulku apskate, sastapu Andri. Tik savādi, savādi man palika – gribējās stāstīt par viņu visiem, visiem un tad raudāt un aizbēgt no viņa.
Cik tīras, svētas un lielas jūtas man kādreiz bija pret viņu – viss bij veltīts viņam, tikai es nebiju lemta viņam... Ak, cik tie ilgstošie gadi bij lielu sāpju pilni.... Ak, Andri, Andri, kaut tu to būtu zinājis!?..
Šo pirmo savas dzīves un mīlas romānu izstāstu Stefai, jo gribējās stāstīt visiem kādreiz pārdzīvoto. Drīzāk gribējās būt mājās, lai neviens, neviens vairs netraucētu mani. Garančos nemiers pieaug ar katru minūti. Drīz braucam mājās."
1475517,"Braucot par [..] dzīvoju tālā pagātne, jo to bija izsaucis Andris un šās dienas viss bijušais. Zirgam lēnām rikšojot varēju sapņot par pagājušo laiku, asaras vizēdamas krita caur, kurām tikko varēju saredzēt zirgu un tālo mēnesi.
24. sept. 1939. g. 
Diena bij jauka un saulaina, kura pagāja klusu, krēslai metoties ienāca Antons un lūdza uz večerinku, tam ienākot biju drusciņ uztraukusies, bet drīz atguvu līdzsvaru.
Viņš lūdza uz večerinku un vai es varēju neiet, jo skaidri zināju, ka viņš būs tur. Stase gan ne visai gribēja, bet pierunāta manis gāja.
Aizgājām, jau dejoja. Ienākot Antons tūlīt uzlūdza, biju priecīga, arī vēlāk daudz reiz uzlūdza.
Drīz gājām mājās – un viņš atrada par pienākumu un patiku mani pavadīt, atvadīja līdz pašam ""Kundziņa kalniņam"". Ak, kaut drusciņ tam būtu bijusi 'mīļa', arī būtu labi.
Tam neatdevu viņa dakšu dzelzīšus priekš riteņbraukšanas, domāju lai ir iemesls kādreiz atnākt. Ilgi nevarēju aizmigt, jo domas kavējās pie zēna.
8. oktobrī 1939.
Lazdainē.
Šodien bija mācītājs, kuru Alma bija ielūgusi uz pusdienām. Kaut kas jauks un interesants tomēr pie viņa bija."
1475515,"2. sep. Lazdainē
Šodien izsūtīju Ludei vēstuli. Diena pagāja bez kādiem piedzīvojumiem, tik vakarā radiofons sniedza divus jaukus gabalus: viens ""Vakara vēsma Klucānu ciemā"" stāsts un I. Krustiņa raidluga ""Divi sitieni"" pēc I. Grebzdes stāsta.
Liekās stāsta iespaidota, man sirds pielija ar skumjām...
Kamdēļ, kamdēļ man nav lemts baudīt to lielo, vareno un svēto mīlu...
3. sep.
Svētdiena, biju nolēmusi neiet uz baznīcu, bet Stases ierunāta aizgāju. Saģērbušas tumšas vilnas kleitas ar gaišiem žorzeta lakatiem galvās. Stasei brūna un es gaiši rozā.
Baznīcā neko sevišķi neredzēju, par ko varētu domāt. Vienīgi ""smaidošais"" bija un par to drusciņ – mūžīgi ar to ""portfeli"", liekās, ka tas viņam pielaulāts.
Viņu redzot domas aizlidoja pagātnē...
Pēc pusdienām atnāca Lovkāde un mani vedināja uz večerinku. Nebija ne mazākās patikas un tā paliku mājās. Vēlāk atnāca Alma ar trim puišiem. Kupču Jāzepu, Vabaļovas Pēteri un vienu jauku mazpulcēnu no Bērnāniem. Tiešām tas bij jauks. Man patikās viņa acis un lūpas un arī viņa naivais bērna smaids – kaut kas pie viņa bij saistošs un kāda līdzība Stasim. Līdz viņu atnākšanai sirdī bij iegūlusi grūtsirdība, bet ienesa jautrību un gaviles. Ilgi nekavējās un aizgāja. Arī mēs ar Almu gājām pastaigāt. Viņa gribēja sastapt Viktoru.
Vakars bij jauks, mums patikās klaiņot un stāstīt vienotrai dažus mazus piedzīvojumus, un arī jūsmot par Rēzeknes ceļojumu.
Domāju tas būs jauks.
7. sep.
Jau tumsā iebraucām Kaulačos, ne Ludes, ne Teklas nebija mājās, tik vienīgi māte. Drīz gan pārnāca arī meitas, vakaru pavadījām ļoti jauki. Viņu vienkāršībā un laipnībā, ilgi nesēdējām, jo mēs ar Almu bijām nogurušas no ceļa un rītā vēl garš ceļš priekšā.
8. sep. 1939. g.
Šodien man palika 25 gadi. Ak, cik ātri viņi ir aizritējuši nesot sev līdzi daudzi, daudzi kā dzīves sarūgtinājumu, prieku un arī daudzi vērtību. Kā visas, tā arī šī diena paiet klusumā un bez kādiem sevišķiem piedzīvojumiem.
Brauciens no Kaulačiem uz Rēzekni nevarētu teikt, ka būtu bijis jauks. Iebraucot Rēzeknē biju tik nogurusi, ka vēlējos būt mājās.
Domāju kaut no tālienes vēl kaut reizi redzēt savu Aglonas ceļa biedru – bet nebij lemts.
Baznīcas dārzā sastapu Viku, kura ielūdza pie sevis, pēc dievkalpojuma aizgājām visas, jo vienai bij neērti, pēc mūsu ar Franci pēdējā tikšanās mūsmājās.
Atkal man bij jāpieliek visa griba, lai viņš būtu kaut drusciņ patīkams – lai nepaliktu riebīgs.
Tāds nu viņš nepalika, bet bez mazākās simpātijas man bij jāpavada visa diena viņa tuvumā. Ak, cik viņš jutās nelaimīgs – bet vai es varēju līdzēt kad man pret viņu nebij ne mazāko jūtu. Kamdēļ! Kamdēļ! Nevaru to iemīlēt...
Liekas tāds ir mans liktens un dzīves krusts.
Ko mīlu, tam esmu vienaldzīga un kurš mani mīl, tad es esmu pret to vienaldzīga.
Francis lūdza palikt Rēzeknē –
 bet kā es varēju palikt, ka visa mana būtne bija pret to, tā bēga un skrēja kaut kur tālu –
 lai tik nebūt viņa tuvumā. Mana sirds ilgojās pēc citas mīlas... Alma gandrīz gribēja palikt, jo bija sastapusi studentu Garauci. Bet kā es, dēļ kā man būs jāpaliek..."
1475512,"Tepat pagalmā dūc kuļmašīna – rudzus ir klātu, sirds paliek daudz smagāka – nezinu kamdēļ, bet pat pāris asaras norit pār vaigiem. Gribētos izteikt un izrunāt visus šo smagumu. Bet te nav kam..
Rīt braukšu uz mājām, lai svētdien pavadītu tur, jo te nav ne mazākā prieka un arī strādāt svētdien negribas. Ceļš jau nu gan iznāks garš un karsts.
Tur vienīgi savās mājās varu izjust īstu svētdienas mieru. Un tikai tur aizmirst sāpes un rūpes, ja tādas kādreiz nomāc.
Zini, Skaidrīt, man daudzreiz gribās būt vienai, tālu no trokšņainās pasaules un cilvēkiem...
Un tad ir tik labi, labi.
Un, ja kādreiz man tās mīļās mājas atņemtu. Tad, tad nebūtu vērts dzīvot. Ar to mana dzīve būtu sadragāta un izpostīta. Blandīties pa pasauli un svešiem cilvēkiem bez pajumtes, tā būtu dzīves lielākā tiesa... Bet tagad kad man viņas ir, varu būt laimīga...
Un tamdēļ man šodien sirdī mājo gaviles, jo vakarā jau būšu mājās.
Pie draugiem, savas dzimtenes draugiem.
Tur šalko klusā Malta un grieze kārklu krūmā velk savu sēro dziesmu. Tur sienāži pļavā spēlēs savu simfonisko orķestri, lai pēc tam savienotos kopā ar visu dabas simfoniju...
Tur būs daudz jaukākas naktis kā te. Zvaigznes mirgos pāri dienas darbiem un rūpēm.
Viss, viss būs tik jauks un mīļš! 
Ak, tas ap mājām vijās – visjaukākās atmiņas...
Un šovakar būšu tur! 
Par daudz tālu iegāju sapņu valstībā. 
Skaidrīt, Tu aizbrauci, lai varbūt nekad neatbraukt.
Nesaki to tā un arī nedari.
Atbrauc kaut vienu reizi pie mums, pie vienkāršajiem lauku meitēniem... Uz to mēs pateiksimies savā vaļsirdīgajā sirsnībā, priekā un gavilēs.
Skaidrīt, ja Tev atļauj laiks un darbs atbrauc pie mums 26. aug., lai 27. aug. brauktu ar citiem uz Lubāna ezeru ekskursijā. Domāju tas brauciens būs jauks. Līdz 26. aug. būšu darbā, bet tās dienas gan būšu mājās.
Braukāšana vien man iznāks.
Šo svētdien jau man nevajadzēja braukt, bet gribās satikt brāli, jo teicās šo svētdien būt mājās, jo mums darbs ir kopējs.
Bet visvairāk gan mani sauc un aicina mājas.
Pavairāk jau pierakstījās, lasi, ja neapnīk. Ja neatbrauksi, raksti uz māju adresi, gaidīšu ļoti.
Uz tikšanos! 
Ar bučiņu
Valija"
1475524,"Par pārraudzi vairs nebraucu, jo mājās ir darba tik daudz, tā ka par atraušanos man nav ko domāt.
Rakstat kā dzīvojās, gaidīsim.
Šoreiz pietiks. Priecīgus svētkus! 
Valija
Mīļā Ludiņ! 
Pašlaik man nāk prātā Rēzeknes ezers...
Mēs abas sēdam zaļā laivā un sapņojam... Krēsloja – manā sirdī iezagās skumjas... Un tad tu man likies tik tuva un mīļa, mīļa.
Un tas viss ir pagājis kā kluss sapnis, nu ir ziema, kaut gan ne īsta, jo nav sniega. Nezinu kamdēļ, bet man jūs visi liekaties mīļi kā radi un tuvi, tuvi draugi, nekad nevaru iedomāt par jums slikti.
Drīzāk gan varu būt vaļsirdīga un it sevišķi pret Tevīm. Kaut gan tālu esmu no Tevis, bet ir brīži, ka par Tevīm arī domāju kā jauku un mīļu meiteņu.
Ak, Ludiņ, cik labi būtu, ka visi cilvēki būtu tādi – bet tie nav tādi, jo viltus mājo to sirdīs.
Sen neesmu Tevis redzējusi. Kamdēļ nebiji ""Septiņu sāpu tirgū"", gaidīju? Neprasu attaisnojuma, bet būtu bijusi priecīga Tevi redzot.
Drusciņ par sevīm:
Dzīvoju klusu un vientuļi. Esmu apmierināta. Tik nodejojām vienas kāzas, biju līdzi, gāja diezgan jauki. Tā citādi nekas nav atgadījies.
Taisu pūru, plēšu lupatas priekš grīdsegām. Liekās ar visām segām būs jāsapel. Varbūt arī labāk – jo neuzlec jau otra saule kļūstot par sievu, drīzāk gan apmiglojas...
Paldies tam, kurš man sūtīja sveicienus... Lai arī tie būtu ar viltus piemaisījumu. Nododi arī no manis kā labākam draugam. 
Sveicini visus mājiniekus un visvairāk gan Tekliņu. Aizsūtu foto kartiņu, biju solījusi. Raksti, kā iet un ko dari, gaidīšu ļoti. Tuvojās svētki, bet pie mums tie būs klusi kā vienmēr. Nebūs ne izrīkojuma, ne baļļu. 
Paliec sveikiņa. 
Ar bučiņu Valija.
Cik labi
Cik labi tad, kad laukā
sniega pārslas krīt
kā baltas ziedu lapas
ko redzu katru rīt...
Tur dārzā paēnā zem liepām
Kur bites dūcot medu sūc
Tur tagad sniega dūjas lido
Vēji gaudeni un sēri dūc.
Zinu – atkal ziedons nāks
Baltus putnus projām trauks
Līdz ar sauli, putniem ziediem
Sirds man jauku dziesmu sāks...
Valita"
1475528,"11. feb. 1940. gadā. Lazdainē.
Svētdiena. Dzīvoju vakar vakara atmiņās, tas bij tik gaišs – kā reti kurš... Viņa smaidi tik gaiši un saulaini vijās, viņa lūpās tā ka pat šodien tik skaidri redzu, tas gaišais mirklis, tos gaišos mirkļus, kuri sirdi cēla pie zvaigznēm...
Bet tie mirkļi nepiederēja man, bet gan viņai...
Un tad man bij jādomā daudzi, daudzi, kamdēļ es esmu tik nelaimīga! Ak, kamdēļ man dzīvē nav lemts saņemt tos gaišos smaidus, cik gan tas ir rūgti...
Rūgti, bezgala rūgti! 
Nezinu kamdēļ man bij vēlēšanās stāstīt tam visu, visu... Kā draugam, labam draugam, bet tā kā es viņam tāda neesmu, tad bij jāieslēdzas sevī.
Daudz mēs runājām, laiks pagāja ātri – bij jāatsveicinās, gāju jau 1 uz durvju pusi, bet viņa lūdzošie vārdi lika man atgriezties – viņš smaidīja, kas lija manā sirdī kā gaiši stari...
Ja mīli tad smaidi
Smaidi un gaidi
Gaišajā sirdī nu raidi
Smaidus savus smaidus.
Valita.
Nezinu.
Nezinu es kam lai ticu
Dienai, naktij vai tiem smaidiem...
Kurus ejot tu tik klusi
Raidīji ar mīļiem vārdiem.
Uz galda spoži lampai degot
Tavi smaidi līdz ar liesmu
Iedevās un dzirkstis meta
Dziļi sirdī nesu liesmu
Smaids, kas vijās tavās lūpās
Ticu nebij viltus pilns
Arī vārdus, kurus teici
Bija gaišo domu vilns.
Un tad aizveroties durvīm
Sirdī baiga tumsa tvēra
Ik mirkli zuda smaids tur liesmā
Kas manu gaišo dzīvi vēra
Gaišai dienai saules tveicei
Tas sauca rāva sevīm līdzi
Bet tad ejot klusā naktī
Lūdzu dievu stāv man vaktī...
Nezinu, tad kam lai ticu
Dzīvei, naidam
Vai tam smaidam
Kuru devi manim līdz.
Valita."
1475510,"Vagoni ir tumši un romantiski, man patīk klaiņot un sapņot.
Eju cauri visiem, jo vilciens vēl stāv un ir atļauts staigāts. Nē, es nemeklēju viņu, ir nojauta, ka viņš vēl nav atnācis, tik klejoju nemiera dzīta.
Ejot atpakaļ caur durvīm ieraudzīju visus trīs un viņa māsu. Tie kāpa jau vilcienā. Gribēju ātri aizsteigties, bet viņa uzrunāta mazliet apstājos. Uz viņa jautājumu ""Kur mēs atronamies."" Gāju un lūdzu, lai iet man līdzi.
Atnācu jautra, tiešām jautra, ko droši vien manīja arī citi – bet lai, jo zināju, ka drīz mēs šķirsimies, lai nekad, nekad vairs netikties...
Palūdzu visus palikt pie mums, kaut gan vietas nebija. Viņi palika un bij jautri.
Uzsāka tautas dziesmas, dziedājām. Un man vislabāk no dziesmām patikās ""Zilās acis"", jo liekās ar tām saistās šis ceļojums. Cik jauki un patīkami bij braukt šinī saulainajā vagonā.
Vilciens lēnām pagāja garām laukiem un mežiem. Cik labi, ka tas nesteidzās, jo es jutos tik labi, labi, bij atkal agrākā jautrība un omulība – un to ienesa viņš...
Vagons gulēja krēsla, vilciens lēnām šūpojās uz priekšu, mūsu dziesmas saplūda ar vilciena troksni un izzuda nakts tumsā. Pacēlās augstu pie zvaigžņotām debesīm, arī mana sirds lidoja līdzi, liekās vēl tālāk... Manu sirdi pārlēja salds reibonis, jo man pretī zaigoja un smaidīja divas zilas acis...
Mūsu skati bij dzirkstoši – liekās arī viņš bija sajūsminājies par manīm.
Mēs atkal un atkal smaidījām viens otram. Likās citādi tas nevarēja arī būt. Kā gan varētu novērsties no viņa, jo paceļot uz to acis tas smaidīja.
Caur krēslu zaigoja acis, un baltie zobi. Ak cik būtu bijis labi, ja būtu bijis tāds draugs, mīļš un jauks –
 bet tas likās nebij aizsniedzams man. Jau Dricēni, bij jākāpj laukā. Gāju jau uz durvīm, bet kaut kāda vara vilka mani atskatīties atpakaļ – un tad mūsu skati sastapās klusā smaidā... Tas bij pēdējais..
Izkāpām, bij tumsa. Viņš pazuda, tik viņa smaidošās acis zaigoja nakts tumsā. Gāju pie Mades, domās kavējos pie viņa, kaut pie rokas gāju Dricēnu ērģelnieks M. Laizāns.
Biju ļoti, ļoti nogurusi, kāja sāpēja, noāvu, bet basam arī nebij labāk, jo sitās pie katra akmentiņa. Uzāvu atkal. Biju tik nogurusi, ka nespēju vairs paiet, pieķēros pie Mades. Mājās pārnācām pulkstens 12tos. Tūlīņ gājām gulēt. Drīz aizmigu.
16. augustā
Made mani modināja. Grūti bij atvērt acis. Atceros Made stāvēja ar piena krūzi. Jūtos glaimota, izdzēru tik vienu glāzi, vairāk nevarēju izdzert, jo nebiju tā paradusi.
Miegs mācās virsū, pa miegam vēl jutu Mades skūpstu uz lūpām.
Kad cēlos, pulkstens bij jau 9. Gaidīju atbraucot Madi, kura solījās atvest man sporta kurpes.
Tik pie pusdienām izbraucu uz Vidsmuižu. Vidsmuižā iebraucu ļoti nogurusi.
Tik tikko aizspēju slaukšanu."
1475511,"Ošupē
16. aug. 39.
Skaidrīt! 
Cik mīļi no Tevis! 
Arī man vēstulīte, tā sirdī man ienesa lielas gaviles un prieku, kurš arī šodien nav izzudis. Kaut gan ir pagājis laiks no mūsu pēdējās tikšanās un no mīļās vēstulītes.
Vakar braucot no Aglonas tik skaidri Tu nāci man atmiņā... Jautra, prieka un gaviļu pilna meitene.
Kas daļas gar cilvēkiem, ka viņi sveši, tik draugi un patīkami draugi mūs aizrauj. Liek aizmirst apkārtni, kura slēpj sevī varbūt vēl krāšņākus pumpurus un ziedus.
Un tiešām tas tā ir daudz reiz. Tā bij arī tad, kad kad mēs vēl bijām svešas. Neatradu par vajadzīgu iet pie Tevis tad, kad biji viena un gaidīji Almu. Vai mēs nevarējām abas kopā gaidīt to, jo es arī viņu gaidīju,
Nē, tas nenotika tā, jo mēs bijām svešas, kur pretīm tagad ilgojos Tevi sastapt. Zinot, ka Tu esi laba, laba meitene. To stāsta Tavas vienmēr smaidošās acis. Kurās var lasīt pat cilvēka dvēseli, kā klusā grāmatā.
17. aug.
Vilciena traucoties uz priekšu, gar acīm slīdēja Latgales krāšņākās ainavas. Cik viss likās jauks, brīnišķi jauks, arī cilvēki, kuru vidū atrados bija jauki. Ar dažiem tik uz Aglonu braucot iepazinos.
Vilcienā bij karsti, man daudz labāk patikās izliekties pa logu vējā un saulē. Tas aizrāva sev līdzi visu karstumu un putekli.
Gar acīm slīdēji meži, ezeri un kalni, kuri no saules karstuma bij izdeguši, nebij tik svaigi un zaļi kā pavasarī,
Tur ielejas un ezeri. Vēl nebijās no saules un bija pavasarīgs svaigums.
Ak, kā gribējās būt tur un pavilcināt vienai pa tam krāšņajām ielejām – bet vai tas bij iespējams. Nē, tik sapņos varēju tur būt...
Arī tā bij labi un jauki. Pretīm smaidīja acis – kuras saistīja pie sevis un neļāva pat sapņos tālu aiziet no tām...
Mana sirds bij pilna prieka un gaviļu – arī man bij jāsmaida. Ne jau es viena biju jautra, bet arī citi, dziedājām un laiks aizgāja vēja spārniem. Man gribējās, ka būtu daudz tālāk jābrauc.
Bet ceļš bij tik īss...
Skaidrīt, mīļo Skaidrīt, dzīvē varbūt vēl daudzi būs jauku mirkļu – bet viņi ne par minūti nebūs garāki.
Tik atmiņas, tās vīsies krāšņā vaiņagā, kurš staros un līdzināsies rudens zvaigžņotai naktij. Katra jauka atmiņa izstaros zvaigznes spožumā, arī tad kad dzīve būs tumša un šaura. Tikai atmiņas būs mums un nevienam citam. Arī atņemt neviens mums tās nespēs. 
18. aug.
Nekad nav ziedējušas liekas
Tik krāšņi kā vēl šovasar.
Nu tiešām šī vasara ir bijusi jaukākā un piedzīvojumu bagātākā par citām.
Arī Tu, Skaidrīt, kā spoža ""Dzirkstīte"" esi ievīta atmiņu vaiņagā. Ir arī citi, bet tie ir vīrieši un tie arī atmiņās ir citādi ievīti kā tu. Atceros mūsu pēdējo tikšanos.
Jūs abas ar Almu atnācāt jautras un priecīgas. Gājām peldēties uz Maltu. Tev iepatikās mūsu peldvieta. Plunčājāmies pa Maltas ūdeni un smiltīm. Tu biji kā labākā sportiste – un arī pārgalvīgākā, to vienmēr atcerēšos kā Almas nosaukta par ""veco peoni"" iesēdies ar dibenu ūdenī.
Tas bij jauks triks!"
1475527,"Skaidrīt!..
Cik labu, tīru un skaidru meiteņu Tevi domāju – bet tagad jāapstājas pie tā visa un nezinu, nezinu, ko lai domāju par Tevīm...
Ļauna un viltīga – ne, ne to tik nē! Bet kamdēļ Tu neraksti un izsmej mani? Liekās nebiju to pelnījusi...
Tā jau vienmēr, labu atmaksā ar ļaunu.
Tev uzticējos, bet Tu manu uzticību samin zem kājām...
Skaidrīt, Tu pazini Valiju, bet tās sirdi liekas nē...
Tad lai arī paliek tev tā sveša.
Ar jaungadu Tu vēlēji man laimi. Paldies. Bet ko līdz tukšie un skanīgie vārdi, kad sirdīs nav siltuma. 
Skaidrīt, nepiemini mani ar ļaunu, tāda neesmu.
Vēlu lai Tu dzīvē sastopi labus draugus, lai tie nenes Tev vilšanos kā man...
Skaidrīt, Tevi pazinu kā jauku un piemīlīgu, un tāda Tu man arī vienmēr paliksi atmiņā – jo tādu tik es tevi pazinu. Un manā atmiņu vainagā būsi gaiša un saulaina.
Labākos vēlējumus.
V. S. 
16.1.1940. g.
Lazdainē. 
29. jan. 1940. g.
Broņka! 
Man patīk būt vienai – vienai tālu no visiem, arī no Tevis...
Kaut gan Tu bij labs pret mani – jā, vēstulē tu tāds esi, bet citādi es nezinu, nezinu kādas domas Tevī mājo pret manīm. Un man tad paliek tik savādi, uzliesmo domas, cik niecīgs ir tas baltais papīrīts ar dažām aprakstītām rindiņām... Kuras teic siržu siltumu un draudzību...
– 
Bet vai īstenībā tā ir? – 
– Nezinu...
Un tā dažreiz ir labi būt vienai, vienai no visiem, arī no draugiem, jo zinu, ka īsta drauga man nav.
Tu, jā Tu, cik garām ejot esi apstājies pie manis – bet zinu kādreiz Tu klusu aiziesi kā pavasara vēsma.
Atstājot tik atmiņas, ticu, ka tās būs labas... Broņka, tālu mēs esam viens no otra, nezinu, vai kādreiz mēs satiksimies, lai spiestu viens otram roku, bet klusi sapņi un cerības tomēr ir... Jo arī tas nebūtu, tad manā atmiņu vaiņagā Tu būsi saulains un gaišs..
Paldies par mazo bildīti, tas bij kluss svētku prieks.
4. feb. pie mums būs izrīkojums, rīko Kat. jaunatne Nagļu pamatskolā.
Mēs abas ar Stasuku arī esam dalībnieces pie sarīkojuma.
Sirsnīgi sveic Stase un Alma, Alma ilgojās Tevi redzēt.
Labākos vēlējums Valita."
1475513,"Ciedriņos
26. aug. 1939. g.
Sveiki, Zēn! 
Nezinu kas, vai šīs karstās un gurduma pilnās dienas vai daži jauki mirkļi lika aizmirst Tevi.
Vai arī Tavi glaimojošie vārdi – Broņka, tā nevajadzēja – un vismazāk no Tevis to gaidīju, jo mēs bijām tik draugi, vaļsirdīgi draugi, bet nekas vairāk.
Broņka, tie glaimi bij nevietā, tie lika man domāt par Tevīm drusciņ citādi, ne tā kā agrāk. Tie ienesa krēslu manajās gaišajās domās par Tevi.
Tu biji tik jauks, vaļsirdīgs zēns! 
Bet tagad Tev līdzās nostājās –
 glaimi.. Ne jau īsti un patiesi, bet – citādi..
Broņka, tici pret Tevi nevaru būt tik vaļsirdīga kā agrāk. Varbūt savās domās maldīšos, bet ar ko lai attaisnoju.
Man liekās arī šo vēstuli lasot Tavās lūpās pavīdēs zobgalīgs smīns... Bet varbūt tu atradīsi tam attaisnojumus.
Tad neļaunojies uz mani, uz manu vaļsirdību, varbūt par daudzi vaļsirdīga esmu bijusi – arī šinī vēstulē.
Bet tomēr būtu labāk ja manas domas būtu nepamatotas un Tu būtu tāds pat mīļš draugs kā agrāk...
Vaļsirdīgs, bez glaimiem un viltus.
Lai paliek par to... Varbūt tas viss pret Tevīm ir netaisni domāts, tad atvaino mani.
Tu lūdzi, lai stāstu visu – mēģināšu. Jāņi pagāja ne visai jautri, varēja būt jautrāki.
Abas ar Stasi bijām Broņas kāzās, arī tur negāja visai jautri, maz bij viesu. Citādi viss bij labi.
Broņa mūs uzņēma kā labākās viešņas. Par Jāņiem nav vairāk ko rakstīt – ja nebūtu gājusi uz kāzām, mājās būtu bijis daudz jautrāk. Jo bijis viens jauks svešs negaidīts ciemiņš. Tas, kurš man pie baznīcas vairāk reizes uzsmaidīja...
Un tad nāca brīnišķi jaukas diena un vēl jaukākas burvīgā mēneša naktis –
 tad es sapņoju, sapņoju tik jaukus, brīnišķi jaukus sapņus – par vienu zēnu... Neaizsniedzamu, bet tuvu, tuvu... Mēs pavadījām kopā dažus jaukus vakarus... Par kuriem ir palikušas svētākās un jaukākās atmiņas.
Nu ir pagājis viss... Tik vienīgi atmiņas, tās ir palikušas tik jaukas, brīnišķi jaukas...
Tās vijās krāšņā vaiņagā, lai vienmēr mirdzētu kā zvaigznes nakts tumsā.
Pēc tam brauciens uz Aglonu arī bij jauks, par kuru arī tagad vēl sapņoju un dzīvoju atmiņās. Īsumā sarakstīju savus piedzīvojumus. Šoreiz pietiks. Darbu esmu beigusi, vakarā braukšu mājās.
Rīt svētdiena, ja uznāks patika, braukšu uz Lubānu reizē ar citiem ekskursantiem.
Tad tuvojās mūsu šī gada pēdējais tirgus, kurš būs 17. sep.
Neko labu un vilinošu par to nevaru teikt, no izrīkojuma nav nekas paredzēts. Tik vienīgi mājās būs alus un ciemiņi. Lūgtu arī Tevi – bet liekās tā būs velta lūgšana, jo Tu jau tā kā tā nebrauksi. Zinu, te jau nav nekas interesants un jauks kā citur.
Tiešām man paliek kauns par manu uzbāzīgo un veltīgo lūgšanu – zinot to, ka tev te nav sveša vieta. Visi ceļi un takas pazīstamas, un tās apskatīt un apciemot vari pie katras izdevības, arī bez manas lūgšanas.
Liekās viss būs sarakstīts. Raksti kā agrākam draugam, par ko būšu priecīga. Līdz 17. sep. dzīvošu mājās.
Paliec sveicināts! 
Valija
P. S. Nedusmo uz mani, varbūt ļaunāka tev izlikšos kā patiesībā esmu."
1475518,"Lazdainē
25. oktobrī 1939. g.
Dzirkstīt! 
Paceļot Tavu vēstuli pretī sitās smarža, ko nevaru aptvert kam līdzinātos – tā ir tik jauka reibinoša. To gan zinu, ka tādu smaržu lieto Tu. Bet grūti man ir uzminēt tās īsto vārdu, vai tā būtu ""jorgine vai peonija"". Domāju mīļa Dzirkstīte gan man pateiks tās īsto vārdu un adresi. Tā smarža man iepatikās kā reti kura, liekās tā atsauc atpakaļ vasaras saulainās dienas ar saules tveici un puķu aromu...
Un tad gaiši atceros dienu, kad saņēmu vēstuli, kuru atverot sirdi pārlija prieks – tur runāja kādas meitenes gaišākās domas un sapņi, tās lasot gribējās tevi apkampt un skūpstīt... Bet Tu tik tālu, kaut gan smarža, kas plūda no vēstules lika just Tavu tuvumu un starp citu arī mazā bildīte. Mīļš paldies par to.
Zini, Dzirkstīt, par Tevīm esmu sajūsminājusies kā par jauku un mīļu meitiņu – man liekās, ka Tu un Tavas domas ir gaišas un tīras.
Dienas skrien trakoti ātri, raudamas sev līdz visu... Gaišo un saulaino vasaru, drēgnās un miglainās rudens dienas un naktis. Arī zvaigznes liekas vēl kaut kur tālu mirgo, tik tas mirdzums nav vairs tāds kā agrāk – liekās sastindzis...
Un tomēr katram laikam katrai nodzīvotai dienai ir sava vērtība. Nu to visu redzam vēl gaišāk tad, kad viss ir pagājis un aizslīdējis garām kā kluss, tāls  un varbūt pat neaizsniedzams sapnis... Un tad liekās, cik bezvērtīgs un tukšs ir bijis pagājušais laiks – kaut varbūt viņš nav tāds bijis. Bet mūsu fantāzija un domas daudzreiz tēlo neīsto. 
Mīļo  Dzirkstīt, ar tādām domām un izdomām es kavējos daudzreiz, kas vairāk tur sabojā labo.
Es varbūt par daudzi domāju un sapņoju, bet tāda jau mana daba. Ne par velti Tu mani sauc par dzejnieci. Īstas dzejnieces vārds gan man neder, bet drusciņ varbūt kā saka ""padzejniece""."
1475523,"Bet cik mazs un niecīgs ir cilvēks šai dzīvē. Tam jāatstāj viss, kad jāaiziet no šejienes, tad paliek arī draugi, mīļākie draugi, nevienu nevar paņemt līdzi...
Vakar vēl vecmāte bija dzīve, bet šodien jau guļ sastingusi. O, tas brīdis man vienmēr drausmīgi un baigi pāršalc sirdij...
Tā arī manas vecmātes nāve ļoti uztrauca un lika domāt par to neizbēgamo nāvi – un cilvēka iznīcību.
Šonakt nemaz nevarēju gulēt. Ak, Broņka. Sirds man bij jau saspējusi līdz vecmātes nāvei, bet tagad... Arī sāpes aizejot no šejienes būs jāatstāj...
Un tad man liekās visi, visi cilvēki ir tik mīļi un labi – 
gribēties apkampt, visus skūpstīt... Bet vai tie sapratīs mani... Domāju, ka nē – nu cik tas ir grūti.
Ak, ko lai dari, ka mana sirds ir jūtīgāka un trauslāka kā citu mājnieku, nespēju līdzsvarot...
Mīļais draugs, šoreiz pietiks, ar ilgām gaidīšu no Tevis vēstuli un ja drīkstu, tad arī foto kartiņu.
Vienīgais prieks būtu svētkos Tava vēstule, neliedzi to zaudēt.
Visu labāko Tavs draugs Vaļuks.
Lazdainē
Mīļā Lūcij! 
Tik sen, sen liekās neesmu Tev rakstījusi. Nu ir klusāks un brīvāks laiks, var vienam otram uzrakstīt. Tā tad starp citiem arī Tev pārs rindiņu no laukiem, svētki jau tuvojās, bet vēl līst. Pie mums vēl nekas, bet ļaudīm, kur dubļi, šis laiks nav pa prātam. 
Lauku klusumā un darbā paiet viena diena pēc otras, raujot sev līdzi visu bijušo... Šis klusums ir pierasts un liekās tik labi, labi te būtu dzīvot, kad sirdī ir miers – bet dažreiz tā nav. Tad arī lauku klusums nespēj to dot...
Dzīvojam savā mazajā ģimenē kā vienmēr. Miris vēl neesam ne viens, papus tik ar katru dienu paliek vecāks – 
bet mammuks, tas atkal paliek dūšīgāks – 
nu grūti jau nav viņai darbos – taisīt meitām pūru... bet tām divām ""freilenēm"" precinieki kā nebrauc tā nebrauc. Liekās būs jāsapel ar visu pūru. Arī nebūtu slikti, jo katram dzīves veidam ir savs krāšņums.
Tik savādi un neticami izliekas – man jāņemot mājās iegātni saimnieku, jo Aļozs un visi tā vēlās. Bet es nevaru it kā aprast ar tām domām.
Ja būtu kāds mīļš un jauks cilvēks, tad varbūt, bet te nav neviena – 
liekās visu sirdīs mājo viltus – arī to, kurus domāju kā savus ideālus.
Un tad man dzīve liekas ir grūta un sarežģīta. Lai nu paliek par šo. Ja kādreiz manā dzīvē iegrozīsies citādi, tad rakstīšu.
Zini ko, Lude, vai Tu nevarētu atsūtīt lupatas, ko kādreiz Tu esot solījusi, pēc svētkiem mēs audīsim grīdsegas, būtu labi, ka Tu varētu atsūtīt, tad arī priekš Tevis noaustu. Mums arī ir sakrājies, bet pie vienas reizes būtu labāk, tik drīz pēc tam neaudīsim, gaidīšu."
1475520,"31. oktobrī 1939.
Lazdainē.
Sestdiena pirms svēto dienas. Darbs pilnas rokas. Mazgāju veļu, jo Aļozs drīz brauks atkal projām.
Vēlā vakarā ienāk Vecina Vera ar Morānu Rozāliju, Vera lai lūgt mūs uz kāzām un mani ar Aļozu līdzi. Vecina nav jautra, arī visa skumja nav. Man viņa ļoti patīk. Pacienājām ar āboliem, viņas arī ir atnesušas.
Es apņemos, bet Aļozs vēl īsti nē, tam vēl jāpiezvanot uz Aglonu. 
Veriņa pieraksta ielūgumu uz savām kazām. Stasei ir atnesusi šūt tepiķi.
1. novembrī
Reizē ar Stasi ejam uz baznīcu, bet mūs iesauc Petrule pie sevis.
Veriņa ar Rozāliju ir bijušas pie dievgalda, ēd brokastis. Atkal runāšana par Veras kāzām. Verai paziņoju, ka Aļozs nebūs, tas Verai ne visai patīk. Aļoza vietā esmu izvēlējusies Leisvolku Antonu. Jāatzīstas, ka klusībā gan vēlējos, ka Aļozs nevarētu braukt, jo tad domāju lūgt Antonu un cerēju, ka tas neatteiksies.
Baznīcā aizejot dievvārdi jau bija iesākti. Pie durvīm bija daudzi vīriešu, bet pirmais, ko redzēju bija A. un tad tik Sm. citus liekās neredzēju. Pēc misas gājām sastapt Antonu, visur izmeklējāmies arī mājās un vispēdīgi to atradām ""klebonā"". Petrule to izsauca. Nezinu kamdēļ, bet to redzot nevarēju justies tik brīvi kā biju domājusi, arī viņš liekas bij mazliet uztraukts. Lūdzām to Verai līdzi, galīgi atbildi nedabūjām, teicās to pateikt vēlāk. Viņa sastapšana mani uztrauca, un vēl vairāk tā nenoteiktā atbilde. Ko viņš teiks – jā vai nē. Biju lielā neziņā. 
Tūlīt atkal gājām baznīcā, bet vai es varēju lūgties. Nē, it nemaz, manas domas nodarbināja vīra gala vārds. Ja viņš teiktu, ka ""nē"", tad es nebrauktu, varētu Stase, kurai ļoti gribas, jo viņa ir tik maz bijusi līdzi. Un viņa ""nē"" man nozīmētu dadzi, tas mani būtu darījis nelaimīgu.
Bet tomēr tomēr kaut kas runāja, viņš to nedarīs, jo arī es tam būtu vienaldzīga. Liekās es drebēju no uztraukuma un neziņas – 
 un ja viņš tomēr teiktu ""nē"" –  tad liekās zustu visa ticība uz dzīvi cilvēkiem... Nē, ne tas tā nevar notikt...
Pēc dažām lūgšanām Vera ar Petruli iziet laukā mani atstājot vienu, varēju jau arī es iet, bet man radās spītība. Neiet, nerādīties. Vai es to spētu pierunāt, ka būtu bijis jau nolēmis nebraukt. Ak, šī neziņa mani smacēja, lūgties nevarēju. Galvu pagriežot sānis redzēju to stāvot, tā tad viņš vēl nebij gājis laukā –  bet pēc brīža viņa jau tur nebija. Nu varēju iet laukā, bija pats īstais laiks, bet nē, nē, to tik nē? Skriet pēc viņa...
Nu biju sabrukusi sevī... Likās viņš nebūs Veras kāzās, kāds man prieks tad tur braukt. Un tad cieti apņēmos, ja gadienā viņš atsakās no līdzi braukšanas, tad arī es nebrauktu, ļautu Stasei.
Vēlāk ienāca Vera ar Petruli un pateica ""esot apņēmies"". Ak, vajadzēja man gavilēt, bet nespēju, jo kā lai zināju kāda aprēķina dzīts viņš apņēmās. Tik kaut kas līdzīgs mieram ielija sirdī.
Viņš apņēmās, viņš brauks – 
mēs abi... Ak cik tas jauki! Nē, ne tas nav jauki, jo Petrule mums līdzi. Bet kā gan varēju būt lepna un iedomīga, kad patei tik tikko neizčibēja braukšana. Ak būs jau visiem labi, ja tikai mēs paši būsim labi un līdzjūtīgi citu bēdās, un tā es nevarēju atteikt un neņemt to līdzi savā zirgā un arī baznīcā iesim visi trīs, bet kas par to."
1475521,"Ir pagājušas kāzas, kuras nenesa tik daudzi prieka un laimes kā biju domājusi.
Iedomāto biju sasniegusi, bet cik savādi visas ilgas, sapņi pret Antonu pārvērtās, tas atkal bij man vienaldzīgs kā kurš katrs, tik es viņam nebiju. Liekas, viņš pret manīm nebija vienaldzīgs.
Nezinu kā tas nāca un kamdēļ tā pārvērtās – liekās viņš ir priekš manīm par klusu un ieslēgtu sevī, viņā nav temperamenta.
Tik tādi vīrieši ir man ilgāk saistījuši pie sevis, izņemot Jāzepu.
Tur bija kāds zēns ""Broņka"", pārgalvīgs un straujš, tas man patika.
Liekās visi un pret visiem esmu palikusi vienaldzīga.
novembrī.
Cik savādi neizsakāmas ilgas traucas pie Jāzepa, kura dēļ liekās kaut kur asiņoja uzplēsta rēta. Ak, kā gribējās to redzēt, sastapt un visvairāk gan saņemt par savu... savu vīru, jo tāds man jāuzmeklē. Viņš bija vienīgais par kuru varēju domāt kā par vīru un kuru mīlēju...
Grūti bij izgudrot kā to sastapt – 
bet tad viņš nāca kā saukts. Viņš un Ignats. Biju laimīga, jo cerēju izdevību, tāda arī bija.
Aprunājāmies – likās viņam nebiju vienaldzīga, lūdzu svētdien atnākt... Vēl tagad viņa vārdi man ausīs ""Vīrs un vārds"", ticēju tam, biju laimes reibonī...
Par nakti abi palika pie mums.
Likās biju laimīga, jo biju viņa tuvumā – un mūsu lūpas slīga skūpstos...
3. decembrī 1939. g. Lazdainē.
Šī diena izpostīja man dzīvi un ticību uz to – uz cilvēkiem... Šī diena izrāva labāko no manīm, jo nekad, nekad ne par vienu cilvēku nevarēšu domāt labu, jo viņi ir ļauni un tāda reiz palikšu arī es...
Vīrietis, kuru mīlēju un kam ticēju – izmuļķoja mani... Un ar to pietiek, lai cilvēks uz visu mūžu paliktu ļauns.
Vīra vietā nostājās – gļēvulis Jāzeps Spridzāns.
Vai nav smieklīgi?
Neticu, ka viņš citus minot zem kājām, vēlos, lai miris – nekad.
 Katru manu izlieto asaru viņš atradīs dzīvē.
Tā ir pēdējā strīpa, ko esmu pārvilkusi un ar to pietiek, lai vai cik par to sirds sāpētu.
Atliek vienīgais trakot un baudīt dzīvi visā pilnībā. Būt ļaunā kā arī visi citi! 
Bet vai varēšu tāda būt, neticu. Un tamdēļ dzīve arī liekas tik nepanesama, nepanesama.
Ak, kamdēļ, kamdēļ dzīvē nevaru atrast draugu, īstu, kam varētu ticēt un kurā nemājotu viltus.
Zinu tādu nesastapt.
Nu viens taču man ir, Almuks."
1475522,"Lazdainē
4 dec. 1939.
Mīļā Almucīt! 
Nevaru ilgāk klusē, kad sirds asiņo un lūst...
Līdz šai dienai es nedomāju, ka dzīve var būt tik briesmīgi nežēlīga.
Tomēr bija vēl ticība arī uz labāku, bet tagad nav un arī nebūs nekad, nekad...
Mani sapņi un ilgas bija tik maldi un vilšanās... Un cilvēki ir tik ļauni, ļauni, visi, visi...
Nē, nē, laba nav neviena, viltus mājo visu sirdīs...
Šovakar esmu tik uztraukta, ka pat roka dreb rakstot. Tik Tev vienai vēl uzticu visu, bet citam negribu, nevienam, nevienam, neviens arī vairs nespēs iegūt manu draudzību.
Vai drīzi, mīļo Almucīt, man ir stāstīt bez gala daudzi. Rakstīt par to visu nespēju.
Almucīt, ja nebūtu Tevis...
Ak, nē, nē, to nedrīkstu domāt! 
Vēl vienīgi Tu man esi...
Un liekas tik mīļa, mīļa... Almucīt, ticu tam, ka Tevī nemājo viltus pret manīm. Mīlulīt, neizposti nekad man šo ticību.
Apmeklē, kad gribi, vienmēr būšu mājās un ja ne agrāk, tad svētkus gaidīšu reizē ar Tevīm. 
Sirds lūst sāpēs...
Nāci mierini un dod ticību vēl dzīvei! 
Paliek lielās skumjās Tavs Vaļuks.
Lazdainē. 15. dec. 1939. g.
Mīļais Broņka! 
Tā gribētos uzrunāt visus un it sevišķi Tevi! Bet vai katrs ir tā vārda cienīgs, jo daudzās sirdīs mājo viltus...
Ak Tu tālais nebēdni! Nedomā tik ļauni, esmu tā pati senā Valija, nedz pikta, nedz cietsirdīga – par ko tad lai tāda būtu, man nav iemesla un ja arī būtu, tad tici, tik cietsirdīgi ļauna nekad nebūtu.
Man prieks par Tavām abām vēstulēm. Ir labi, Broņka, ka Tevī nemājo viltus un esi vaļsirdīgs. Man nav ar ko attaisnot savu nerakstīšanu, liekās tik viena, nebij šo laiku uzņēmības ne vienu vēstuli pierakstīt, tā arī Tev neatbildēju kaut gan daudz reiz nāca prātā – 
jāraksta Broņkam – bet straujā dzīve atkal aizrāva visu līdzi. Un tā, saņemot šoreiz Tavu vēstuli, jutos vainīga.
Cik savādi, Broņka, man liekas, ka tieši Tevī esmu atradusi savu dzīves ideālu un ka tādam būtu jābūt manam dzīves draugam un ne citādam. Jo vairāk par to domāju, jo tā pārliecība kļūst lielāka – un cik maz tādu ir...
Ak, Broņka, cik dzīve ir noslēpumaina, neizdibināma un arī sarežģīta.
Zini, Broņka, man jāņem mājās saimnieks (iegātnis), jo tāda ir visu vēlēšanās. Ak, Broņka, Broņka, cik tas ir grūti – jo cilvēki visi ir tik ļauni un viltīgi...
Neticu vai vismaz kādreiz tas notiks, varbūt jo mājinieki uzstāsies ar lietu – tad zinu tas būs mājām saimnieks, bet ne mans vīrs...
Jo savu dzīves ideālu zinu – nekad nesaukšu par savu...
Tā redzi, Broņka, saderinājusies neesmu, bet tas varētu drīzi notikt, bet vai tas liktu aizmirst draugus, liekās nekad – 
jo jaunības sapnis izsapņots – 
atliek tik rūpes un darbs par dzīvi."
1475526,"biju jautra un pārgalvīga, dejojām un es uzstājos ar ""runu"". Ejot mājās man likās tas bij par daudzi, kas sabojā visu jautro garu.
Trešajos svētkos gājām uz skolēnu eglīti. Vakars aizgāja diezgan jauki un mājās pavadīja Antons.
Jā, Antons, bet ne ""Ziedonis"". Antons ir samīlējies manī, bet man viņš ir vienaldzīgs. Pavada līdz mājām. Liekās grib pat noskūpstīt, bet es neļaujos.
Vecgada vakars.
Gaidu – liekās savu izredzēto, jo solījās atbrauks ""svots"" ar visu brūtgānu. Gaidu, bet ilgas traucās citur, tas ir uz vakarēšanas vakaru, kas notika pamatskolā. Ilgi negaidām un aizejam uz skolu, kaut jau bija visi sanākuši. Pēc runām, kuras noturēja skolotājs Rītnis un br. Aļozs, bija dejas, kā pirmais mani uzlūdza ""smaidošais"". Tomēr, tomēr tik ātri nevaru viņu aizmirst, katra jauna tikšanās izsauc pagājušo.
Un tagad liekās nevaru domāt ne par vienu, domāt gaišākās un tīrākās domas. Tik kaut kur tālu neaizsniedzams vēl ir ""Ziedonis"", par to kā neatvairāmi sapņi mācās man virsū un jādomā atkal un atkal par vasaru – zvaigžņotām naktīm un mūziku...
Arī jaungads pagāja garām ar vilšanos un sarūgtinājumu sirdī. Vilšanās, kad ""smaidošā"" nebija Bikavā un sarūgtinājums bij Stefas brālis Viktors.
Viņš man iepatikās kā zēns – 
un reizē kā vīrietis – liekās to varētu arī mīlēt, bet vai es kādam esmu mīļā..
Nu tāda neesmu un liekas nekad nebūšu! 
Aizvakar aizvadījām pēdējā dusā ""Ziedoņa"" vecmāti. Cerēju bērēs būs ""Ziedonis"", bet nebija. Sirds sāpēja, bet vai to drīkstēju stāstīt citiem. Nē, nē. To tik nē. Vienīgais mierinājums bija viņa tēvs.
Triju ķēniņu dienā bijām Spridzānos pie Brenčov-Spridzān Veras. Arī ""Ziedoņa"" tēvs bija tur ielūgts, mūs aizveda arī. Brauciens bij jauks, sniega dzirkstēšana zem zirga kājām un mūsu dziesmas saplūda vienā harmonijā un lidoja pie zvaigznēm.
Ziedoņa tēvs zināja par mūsu mazo vasaras draudzību ar Stasi, to visu bij stāstījusi Soņa. Viņš mani sauca par ""vedeklu"" un tas mani glaimoja. Lūdza lai viņam ierakstot kaut pārs vārdu kā sveicienu no laukiem. Mūsmājās iebraucot pat izkaulēja vienu mazo foto kartiņu aizsardžu tērpā. Otrā pusē uzrakstīju 
""Tu biji Ziedonis...
Stasim Valija""
Tā pagāja vakars un mājās bij jāpavada, ko darīju ar lielāko prieku. Ak kaut vēl reiz būtu lemts redzēt Ziedoni, redzēt un vairāk neko! 
Jo vairāk nedrīkstu, nedrīkstu kaut arī mūsu sirds kliegtu viena otrai, arī tad nē...
Bet tā kā tas tā nav, tik mana sirds ir apreibusi saldās sāpju mokās un mīlā pret viņu... Gribētos saplosīt sevi gabalos, iznīcināt, lai ar to viss zustu. Jo mīļa viņam neesmu un arī mūsu gadu starpība.
Pagāja viena diena pēc otras, arī bērēs Ziedoņa tēvs mani sauca par ""vedeklu"", biju laimīga un apreibusi. Un pēdīgi tomēr viņš lūdza, lai kaut ko uzrakstu Ziedonim un tad izplēšot no viņa piezīmju bloka vienu lapiņu nesakarīgi un uztraukti uzrakstīju apmēram
""Tu biji Ziedonis, klusi uzsmaidīji un aizgāji... 
Zinu Tu nāksi un smaidīsi vēl..."""
